<!DOCTYPE html>
<html xmlns:og="http://opengraphprotocol.org/schema/" xmlns:fb="http://www.facebook.com/2008/fbml"
      xmlns="http://www.w3.org/1999/xhtml" xml:lang="en-gb" lang="en" itemscope itemtype="http://schema.org/Map">

<head>
    <title>Чого Путін навчився в Гітлера</title>
    <meta charset="utf-8">
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1">
    <meta name="description"
          content="Порівнюємо гібридні тактики Кремля та Рейхсканцелярії">
    <meta name="author" content="Павло Солодько">

    <!-- Style and Fonts Links -->
    <link href="https://fonts.googleapis.com/css?family=Roboto:300,400,700&amp;subset=cyrillic" rel="stylesheet">
    <link href="https://fonts.googleapis.com/css?family=Open+Sans:300,400,600,700" rel="stylesheet">
    <link rel="stylesheet" href="css/bootstrap.min.css">
    <link rel="stylesheet" href="css/application.css">
    <link rel="stylesheet" href="css/quote.css">
    <!--<link rel="stylesheet" href="css/pace.css">-->

    <!--<link href="font-awesome/css/font-awesome.min.css" rel="stylesheet" type="text/css">-->

    <meta property="og:site_name" content="ТЕКСТИ.ORG.UA"/>
    <meta property="og:type" content="website"/>
    <meta property="og:title" content="Чого Путін навчився в Гітлера"/>
    <meta property="og:image" content="http://texty.org.ua/d/2018/putler/img/share++.jpg"/>
    <meta property="og:description" content="Порівнюємо гібридні тактики Кремля та Рейхсканцелярії"/>
    <meta property="og:url" content="http://texty.org.ua/d/2018/putler">

    <meta name="twitter:site" content="@textyorgua"/>
    <meta property="twitter:account_id" content="49572937"/>
    <meta name="twitter:card" content="summary_large_image"/>
    <meta name="twitter:url" content="http://texty.org.ua/d/2018/putler"/>
    <meta name="twitter:title" content="Чого Путін навчився в Гітлера"/>
    <meta name="twitter:description" content="Порівнюємо гібридні тактики Кремля та Рейхсканцелярії"/>
    <meta name="twitter:image:src" content="http://texty.org.ua/d/2018/putler/img/share++.jpg"/>
    <meta name="twitter:image:width" content="1200"/>
    <meta name="twitter:image:height" content="630"/>
    <!-- Other Meta Tags -->
    <meta name="title" content="Чого Путін навчився в Гітлера">
    <meta name="description" content="Порівнюємо гібридні тактики Кремля та Рейхсканцелярії">


</head>

<body>

<div id="progress-bar"></div>

<div id="logo-icons">
    <div class="logo">
        <a href="http://texty.org.ua/" target="_blank"><img style="width:100%" src="img/logo.png"/></a>
    </div>


    <div class="social-icons">
        <div class="facebook">
            <a class='share-btn'
               href="https://www.facebook.com/sharer/sharer.php?u=http://texty.org.ua/d/2018/putler">
                <svg class="cover" id="facebook" viewBox="0 0 448 512">
                    <path d="M448 80v352c0 26.5-21.5 48-48 48h-85.3V302.8h60.6l8.7-67.6h-69.3V192c0-19.6 5.4-32.9 33.5-32.9H384V98.7c-6.2-.8-27.4-2.7-52.2-2.7-51.6 0-87 31.5-87 89.4v49.9H184v67.6h60.9V480H48c-26.5 0-48-21.5-48-48V80c0-26.5 21.5-48 48-48h352c26.5 0 48 21.5 48 48z"/>
                </svg>
            </a>
        </div>
        <div class="twitter">
            <a class='share-btn' href="https://twitter.com/intent/tweet?text=http://texty.org.ua/d/2018/putler">
                <svg id="twitter" viewBox="0 0 448 512">
                    <path d="M400 32H48C21.5 32 0 53.5 0 80v352c0 26.5 21.5 48 48 48h352c26.5 0 48-21.5 48-48V80c0-26.5-21.5-48-48-48zm-48.9 158.8c.2 2.8.2 5.7.2 8.5 0 86.7-66 186.6-186.6 186.6-37.2 0-71.7-10.8-100.7-29.4 5.3.6 10.4.8 15.8.8 30.7 0 58.9-10.4 81.4-28-28.8-.6-53-19.5-61.3-45.5 10.1 1.5 19.2 1.5 29.6-1.2-30-6.1-52.5-32.5-52.5-64.4v-.8c8.7 4.9 18.9 7.9 29.6 8.3a65.447 65.447 0 0 1-29.2-54.6c0-12.2 3.2-23.4 8.9-33.1 32.3 39.8 80.8 65.8 135.2 68.6-9.3-44.5 24-80.6 64-80.6 18.9 0 35.9 7.9 47.9 20.7 14.8-2.8 29-8.3 41.6-15.8-4.9 15.2-15.2 28-28.8 36.1 13.2-1.4 26-5.1 37.8-10.2-8.9 13.1-20.1 24.7-32.9 34z"/>
                </svg>
            </a>
        </div>
    </div>
</div>


<header>

    <div class="main-container">
        <div class="full-width">
            <img src="img/cover+.jpg" width="100%" alt="">
        </div>
    </div>

</header>


<div class="lead-container text">

    <p class="credits-big"><i>Над проектом<br> працював:<br><span style="color:#655fff">Павло Солодько</span></i>
    </p>

    <div class="lead">

        <p class="main-header">Путін — це Гітлер сьогодні. З 2014 року таку паралель проводили <a
                href="http://www.istpravda.com.ua/short/2014/09/3/144511/">часто</a> і багато хто.</p>

        <p>У Росії навіть побачили в цьому комплімент: штатний пропутінський політолог <a
                href="http://www.istpravda.com.ua/short/2014/04/4/142231/">написав</a>, що до 1939 року — тобто до
            вторгнення в Польщу, з якого офіційно почалася Друга світова війна — Гітлер був не такий уже й поганий.</p>

        <p>Який же він був насправді, той <i>«хороший» Гітлер</i> між 1933-м (рік приходу до влади) і 1939-м? </p>

        <p class="credits-sm"><i>Над проектом працював: <span
                style="color:#655fff">Павло Солодько</span></i></p>


        <p class="pub-date"><i>Опубліковано: 21 грудня 2018 року</i></p>

    </div>

</div>


<div class="main-container text">


    <div class="text-wrapper">

        <p>ТЕКСТИ детально проаналізували дії фюрера на цьому історичному етапі. Ключова їхня ознака, користуючись
            термінологією воєнної доктрини Російської Федерації, — <b><i>гібридність</i></b>.</p>
        <p>За <i>мирні</i> роки Гітлер провів ряд успішних квазівоєнних кампаній. І з кожної виходив переможцем. Не
            будучи теоретиком подібного роду конфліктів, він мав геніальну «чуйку» щодо застосування гібридних прийомів
            на практиці. </p>
        <p>Якщо ж придивитися детальніше, вражає <b>разюча схожість тактик тодішньої Рейхсканцелярії і нинішнього
            Кремля</b>. Ви не повірите, як багато між ними спільного.</p>
        <p>Але про все по порядку.</p>
        <h3>Чому німці й росіяни не полюбили демократію</h3>
        <p>На початку 1939-го Адольфу Гітлеру — 49, скоро ювілей. Добігає кінця <b>шостий рік його влади в Німеччині</b>.
            За цей час він знищив у країні демократичний устрій, повністю зачистив опозицію і отримав практично
            диктаторські повноваження. </p>
        <p>Виборці ж у захваті. Пересічний німець — хай він іще недавно був депутатом місцевої думи від комуністів чи
            демократів — захоплюється діями свого <s>президента</s> канцлера. І ось чому.</p>
        <p><b>Колискою німецької</b> — як і російської — <b>демократії стала геополітична поразка</b>. </p>
        <p>Берлін у 1919-му програв Першу світову, Москва у 1991-му — Холодну війну. Як німці, так і росіяни не хотіли
            жити по-старому — і спробували будувати республіку замість імперії. Але жити по-новому не зуміли. Політичні
            кризи, економічні потрясіння, розпад звичного укладу спричинили розчарування у <i>дерьмократии</i> і
            ностальгію за сильною рукою.</p>
        

        <p class="text-center divider"><img src="img/divider.png" width="100px" alt=""></p>

        <p>У міжвоєнній Німеччині демократія ще й асоціювалася з рядом <b>принизливих поступок на користь переможців</b>.
            Бо не імператор Вільгельм (утік до Голландії), а новонароджена Німецька республіка підписала у <span
                    class="date">1919 році</span> Версальський мирний договір, який визначав післявоєнний світовий
            порядок. </p>
        <p>Підготований без німців документ змушував Берлін до величезних (фінальні виплати відбулися у 2010-му)
            репарацій грошима й сировиною — переважно на користь Франції. </p>
        <p>Договір покладав на Німеччину всю відповідальність за початок світової війни. На думку німців, які пам'ятали,
            що мілітаристський шал у 1914 році охопив значно більше країн Європи, це було нечесно. </p>
        <p>Німцям заборонялося мати авіацію та артилерію, флот і Генштаб, тільки невеличкі сухопутні сили. Бронемашини
            залишалися хіба що в поліції. </p>
        <p>Німеччина втрачала 12% довоєнної території на користь сусідів. </p>
        <p>Чималий шмат території обабіч Рейну (серце німецької індустрії) визнавався <b>демілітаризованою зоною</b>,
            сюди не мала права потикатися навіть куца німецька армія.</p>
        <p><span class="date">У 1920-х роках</span> союзники кілька разів вводили в Рейнську зону війська — щоб змусити
            Берлін вчасно платити репарації. Республіканська влада могла відповісти хіба що «пасивним протестом»,
            спричиняючи <i>обурення патріотів</i> — як правих, так і комуністів. Саме під час чергового загострення на
            Рейні Гітлер улаштував <i>пивний путч</i>, проголосивши «повалення уряду зрадників у Берліні».</p>
        <p>...Розпад СРСР не супроводжувався такими несправедливостями, особливо щодо РФ. Але кремлівська <b>пропаганда
            робить усе, щоб сьогоднішні росіяни почувалися такими ж приниженими</b>, як німці 100 років тому.</p>

        <div class="text-center">
            <span class="dark-circle">1</span>
        </div>

        <h2 class="text-center">НІМЕЧЧИНА ЗОСЕРЕДЖУЄТЬСЯ</h2>

        <p>Американець Вільям Ширер працював у міжвоєнному Берліні кореспондентом. Він підкреслює, що <span
                class="date">в січні 1933-го</span> — коли Гітлер став канцлером — <b>його першочергова мета</b>
            відповідала «прагненням величезної більшості німців»: </p>
        <p>1) <b>позбавитися принизливого диктату Версальського договору</b>, не викликавши санкцій у відповідь;</p>
        <p>2) <b>відновити армію</b>, не опинившись у стані війни.</p>
        <p>Тільки виконавши ці два пункти, Гітлер міг би по-справжньому взятися за зовнішню політику, завдання якої він
            так відверто описав у «Майн Кампф» — захопити побільше <i>життєвого простору</i> [території] і <s>заставить
                хохлов накормить Москву</s> вирішити нарешті продовольчий, сировинний та інші дефіцити Німеччини. </p>
        <p>Однак на той момент фюрер іще не мав жодного авторитету на світовій політичній арені: для закордону він був
            фанатиком-авантюристом, що його примхою долі винесло у крісло голови уряду.</p>
        <h3><span class="date">1933</span>: «Партія миру». Гітлер у масці пацифіста</h3>
        <p>На початку 2000-х світ найбільше боявся терористів. Недарма ж ранній Путін так любив говорити про
            «солідарність РФ у боротьбі зі світовим тероризмом».</p>
        <p>А тоді, після кривавого кошмару Першої світової, провідні країни <b>найбільше боялися війни</b>. Тому <b>перша
            заява Гітлера для світу була промовою про мир</b>. </p>
        <p>«Війна — безмежне безумство, — каже він <span class="date">у травні 1933-го</span>, презентуючи депутатам
            Рейхстагу свою зовнішньополітичну програму. — Німеччина готова ліквідувати не тільки наступальну зброю, але
            й усю свою армію, лишень би зберігся мир».</p>
        <p>У цій ідеалістичній, гідній самого Винниченка заяві ховалася й пастка: «Німеччина вимагає рівності з іншими
            країнами у сфері озброєння». Однак світ був зачарований: шалений нацистський диктатор виявився чемним і
            делікатним. </p>
        <p>Особливо зачарувалися ЗМІ вірогідного противника. Офіційний орган лейбористів «Дейлі геральд» пропонував
            повірити Гітлеру на слово <i>[і негайно роззброїтися]</i>. А найвпливовіша британська газета того часу —
            «Таймз» — написала, що вимоги фюрера щодо рівності озброєнь «беззаперечні». </p>
        <p>Так, непомітно для інших, <b>Гітлер почав руйнувати Версальський договір</b>. А руйнувати Версаль означало
            руйнувати весь післявоєнний устрій.</p>
        

        <p class="text-center divider"><img src="img/divider.png" width="100px" alt=""></p>

        <p>Класичний прийом гібридної війни — <b><i>«тактика салямі»</i></b>. У вінтажному британському серіалі «Так,
            прем'єр-міністре!» вона детально <a href="http://texty.org.ua/pg/video/editorial/read/58274/">описується</a>
            в першій же серії. </p>
        <p>Замість одного нормального кроку гібридний солдат робить кілька менших. Наче ковбасу тоненько нарізає. Рух до
            мети — поступовий і не завжди помітний, що знижує гостроту реакції противника. </p>
        <p>Невинна вимога Гітлера «урівняти озброєння» є тільки початком, першим змахом ножа над палкою салямі. </p>
        <p>...Минає <b class="date">літо 1933 року</b>. На засіданнях Ліги Націй (тогочасного прообразу ООН) союзники
            згоджуються скоротити свої армії до німецького рівня. Але просять кілька років, щоб це реалізувати. </p>
        <p>Пастка спрацювала, і фюрер робить перший надріз. Він оголошує: </p>

        <blockquote>
            <p>Німеччині відмовляють у рівності озброєнь! Ліга Націй відкинула наші мирні ініціативи, тому Німеччина
                залишає цю неефективну організацію.</p>
        </blockquote>

        <p>У гібридному конфлікті геополітика — не шахівниця, а картковий стіл. І <b>тепер Гітлер грає за цим столом <i>у
            відкриту</i></b>. Він каже про вихід Німеччини з Ліги Націй, але інші гравці чудово розуміють справжнє
            значення демаршу: «Ми ігноруємо попередні угоди, включно з Версальським мирним договором, і починаємо
            переозброєння».</p>
        <p>Вождь Німецького рейху <b>перевіряє реакцію опонентів</b>. Перед тим міноборони Британії публічно попередило,
            що відповіддю на спробу Німеччини переозброїтися будуть санкції. Однак минає місяць, другий... і жодної
            реакції. Маленький крок зроблено.</p>
        <p><b>Трісь!</b> — розламалася перша цеглина в підмурівку післявоєнного світового порядку.</p>
        <p>...РФ після грузинської кампанії 2008 року теж почала переозброювати армію. У Москві планують завершити цей
            процес до 2020-го.</p>
        <h3><span class="date">1935</span>: Створення Вермахту. Союзники «занепокоєні»</h3>
        <p><span class="date">У 1934 році</span> обслуговуванням військових замовлень займалося вже понад 240 тисяч
            німецьких підприємств. Оцінивши розмах, союзники зрозуміли — треба щось робити. І вирішили... змиритися.
            Навіщо тиснути на й без того ображену Німеччину, провокуючи новий конфлікт?</p>
        <p><span class="date">На початку 1935-го</span> Британія і Франція натякнули Берліну, що не проти визнати
            паритет в озброєнні. А оскільки це йшло в розріз із умовами Версальського договору, запропонували Німеччині
            підписати нову мирну угоду, за участю більшості країн Європи. Гітлер не збирався нічого підписувати, тому
            тягнув час у дипломатичному листуванні.</p>
        <p>Так він відрізав іще один шматочок салямі: союзники знають про масштаби військової модернізації, але <b>жодних
            санкцій знову не застосували</b>. Очевидно, змирилися з тим, що у Німеччини буде сучасна зброя. Є ще один
            маленький крок уперед!</p>
        <p>І одразу робимо наступний: ним буде офіційна заява з Берліна, що Німеччина має власні військово-повітряні
            сили. Заборонені, нагадаємо, Версальським договором. Якщо Захід стерпить і це, то можна й увесь вермахт
            легалізувати.</p>
        

        <p class="text-center divider"><img src="img/divider.png" width="100px" alt=""></p>

        <p>Показовий механізм цієї заяви. Її озвучує <b>не сам диктатор, а його <i>проксі</i> — посередник</b>. У РФ
            такі пробні кулі запускаються, приміром, через керівника фракції Держдуми, члена ПАРЄ Владіміра
            Жиріновского. Весною 2014-го він пропонував Польщі, Угорщині та Румунії разом поділити Україну. </p>
        <p>У Гітлера цього разу посередником був Герман Ґерінґ — рейхсміністр авіації. А медіа-майданчиком стала
            британська «Дейлі мейл», якій запропонували ексклюзивне «і сенсаційне, пане редакторе!» інтерв'ю з німецьким
            чиновником. </p>
        <p>Газета вийшла, визнання Ґерінґа про відродження військової авіації прозвучало гучно. Де ж санкції
            союзників? </p>
        <p>Єдиною відповіддю на таке кричуще порушення договору стала... пропозиція британського МЗС зустрітися у
            Берліні.</p>
        <p><b>Гух!</b> — будинок Версалю протримався 16 років, аж тут у нього просіла стіна.</p>
        <p>І Гітлер уже не вагається, щоб відрізати останній шматок ковбаси. <span class="date">В одну з березневих субот 1935 року</span>
            канцлер видає <b>закон про загальну військову повинність і створення вермахту</b>. Це повноцінні збройні
            сили: сухопутні війська, авіація, флот. До 500 тисяч військовослужбовців — уп'ятеро більше від дозволеного
            Версалем.</p>
        <p>Цього разу союзники відреагували. <b>Британія, Франція та Італія</b> (остання теж перемогла у Першій
            світовій) <b>висловили глибоке занепокоєння</b> і «рішуче засудили» Гітлера за те, що він узявся ламати
            стіни спільного європейського дому. </p>
        <p>Представники трьох країн-переможців зібралися в Італії, на альпійському курорті. Вони ясно передбачають кроки
            Гітлера після лігалайзу нової армії:</p>
        <p><b>а)</b> повернути військовий контроль Рейху над Рейнською зоною (ключовим центром німецької індустрії, в
            тому числі й військової);</p>
        <p><b>б)</b> захопити Австрію.</p>
        <p>Саме на цих двох пунктах наголошується у британсько-французько-італійській заяві, якою завершилася
            конференція в Альпах:</p>
        <p><b>а)</b> союзники вірні <a
                href="https://uk.wikipedia.org/wiki/%D0%9B%D0%BE%D0%BA%D0%B0%D1%80%D0%BD%D1%81%D1%8C%D0%BA%D0%B8%D0%B9_%D0%B4%D0%BE%D0%B3%D0%BE%D0%B2%D1%96%D1%80">чинним
            договорам</a> про непорушність післявоєнних кордонів і демілітаризований статус Рейнської зони.</p>
        <p><b>б)</b> союзники готові підтримати незалежність Австрії.</p>
        <h3>Хуцпа — надбрехня надлюдей</h3>
        <p>Така одностайна єдність трьох країн занепокоїла Генштаб та МЗС Третього Рейху. Але не Гітлера. Фюрер логічно
            вважав: якщо досі союзники реагували на його дії винятково словами, то змиряться і з подальшим вставанням
            Німеччини з колін. </p>
        <p>Бо <i>слова, за якими немає дії</i> — це просто прийом психологічного тиску. У термінах карткової гри — блеф.
            У тебе погана карта, але ти поводишся так, наче маєш у руці виграшну комбінацію. Якщо поведінка твоя
            переконлива, опоненти здаються самі. І навпаки.</p>
        <p>Політичний <b><i>блеф</i> —</b> ще <b>одна із ключових гібридних тактик</b>. Гітлер стане майстром у її
            застосуванні. </p>
        <p>...Але зараз фюреру треба, навпаки, зменшити тиск на противника. Ставки щойно піднято, черговий окраєць
            салямі відрізано, тепер головне — не перегнути палицю, заспокоїти супротивника. <b><i>Гібридна
                деескалація:</i></b> «Це був останній шматок, тепер давайте поговоримо». </p>
        <p>І вовк знову вдягає овечу шкуру, і знову йде в Оперний театр (там засідає парламент після пожежі в будівлі
            Рейхстагу), і знову говорить про те, що всі хочуть чути — про мир. </p>
        <p>Фюрер так щиро клянеться у відданості ідеалам, які повністю протилежні його власним, що стає ніяково. Цей
            важливий <b>гібридний прийом</b> варто назвати поняттям з ідиш <b><i>хуцпа</i> — нахабна цинічна брехня</b>,
            яка паралізує опонента. </p>
        

        <p class="text-center divider"><img src="img/divider.png" width="100px" alt=""></p>


        <p>Цю тактику придумав не Гітлер. Ще перші більшовики <a
                href="https://www.unian.ua/politics/376411-oksana-zabujko-na-yakiy-pidstavi-grupa-patsaniv-z-bablom-virishue-dolyu-46-milyonnoji-natsiji-do-2042-roku.html">зробили</a>
            її головним методом політичної боротьби, а Юлія Тимошенко періодично використовує й досі. Ленін визначав цей
            прийом терміном «<b>наднахабство</b>«: <i>«Действительное впечатление можно произвести только
                сверхнаглостью»</i>. </p>
        <p><b>Впевнено називати чорне білим і навпаки</b> — ось що таке російська <i>хуцпа</i> в нинішній гібридній
            війні. Коли законно обрана влада стає «хунтою», а самозвана військова хунта — «народною владою». </p>
        <p>Хуцпа — це вивернути з ніг на голову слова сімферопольського рабина, який скаржиться на принесений окупантами
            антисемітизм і збирається тікати з Криму. Збрехати, що це київський рабин — і ось уже <a
                    href="https://www.stopfake.org/fake-evrei-ubegayut-iz-kieva-iz-za-antisemitizma-novoj-vlasti/">готова</a>
            новина <i>«Евреи бегут из Киева из-за антисемитизма новой власти»</i>.</p>
        <p>Хуцпа — це назвати могилу російських окупантів, <a
                href="http://gruz200.blogspot.com/2014/11/blog-post_29.html">убитих</a> в бою під Макіївкою, <i>массовыми
            захоронениями мирных жителей Донбасса</i>. Закатованих <i>карателями</i>, ясна річ. «В основном женщин! —
            такий анонс (разом зі списком коментаторів) <a href="https://theins.ru/politika/5851/3">розсилатиме</a>
            путінська адміністрація. — Их насиловали и убивали страшно!» І <a
                    href="https://censor.net.ua/photo_news/304348/oni_pogibli_za_putinskuyu_loj_rossiyiskaya_propaganda_predstavila_zahoroneniya_svoih_soldat_kak_mogily">вимагатиме</a>
            від ОБСЄ і ПАРЄ розслідувати цей «воєнний злочин».</p>
        <p>Хуцпа — це Путін, який у березні 2014 року, готуючись розпалити гібридну війну від Харкова до Одеси <a
                href="http://www.kremlin.ru/events/president/news/20603">звертається</a> з парламентської трибуни до
            українців:</p>

        <blockquote>
            <p>Любі друзі, не вірте тим, хто лякає вас Росією. Тим, хто кричить, що за Кримом настане черга інших
                регіонів. Росія не хоче поділу України, нам це не потрібно.</p>
        </blockquote>

    </div> <!--end of .text-wrapper-->

    <div class="text-wrapper">

        <p>Хуцпа — це Гітлер, який <b class="date">у березні 1935 року,</b> готуючись дощенту зруйнувати мирний устрій,
            звертається з парламентської трибуни до Заходу: «Націонал-соціалістична Німеччина не хоче війни, тому що
            прекрасно розуміє: в будь-якій війні гине цвіт нації... Ми й гадки не маємо завойовувати інші народи.
            Німеччині потрібен мир, вона прагне його!».</p>
        <p>...Свою промову фюрер завершує <b>ефектним театральним жестом</b> — публічно клянеться у відсутності
            агресивних намірів щодо сусідів: </p>

        <blockquote>
            <p><i>Урочисто визнаємо кордони Франції і відмовляємось від претензій!</i></p>
            <p><i>Обіцяємо не втручатися у внутрішні справи Австрії чи приєднувати її!</i></p>
            <p><i>Присягаю, що Німеччина не порушить демілітаризації Рейнської зони!</i></p>
        </blockquote>

        <p>Поки вусата <i>надлюдина</i> присягає, новостворений німецький Генштаб вже третій тиждень працює над тим, як
            окупувати Рейнську зону. Це <b>наказ №1 у щойно легалізованій армії</b>. От тільки армія легалізована, а
            наказ ще ні. Військовий міністр Бломберг пише його від руки — щоб не використовувати офіційні бланки і
            штатних машиністок. </p>
        <p>Учасникам штабних засідань взагалі забороняється робити якісь нотатки.</p>

        <blockquote>
            <p>Якщо документ загубиться, його використає ворожа пропаганда. А усні заяви завжди можна
                спростувати.</p>
        </blockquote>

        <p>Гібридна війна — річ непевна. Іноді в неї краще грати <b>без офіційних документів</b>.</p>
        <h3>1936: Перший наступ Вермахту</h3>
        <p>Через рік Гітлер дочекався приводу для подальшого <b><i>підвищення ставок</i></b>. Парламент Франції
            ратифікував мирний пакт із Радянським Союзом. Фюрер назвав це зрадою домовленостей: дії Франції, мовляв,
            зруйнували дотеперішній мирний договір. І він уже нечинний — включно з пунктом про Рейнську демілітаризовану
            зону. </p>
        <p><span class="date">1 березня 1936 року</span> Гітлер викликає міністра оборони фон Бломберґа з групою штабних
            генералів:</p>

        <blockquote>
            <p><b>Готуйте армію до переходу через </b><s>Рубікон</s><b> Рейн</b>.</p>
        </blockquote>

        <p>Значна частина військових висловили впевненість у провалі такого грандіозного <i>блефу</i>. У французів
            вистачало боєздатних дивізій, щоб вибити нечисленні німецькі сили з демілітаризованої зони. Власне,
            післявоєнні мирні угоди і передбачали, що Франція має вчинити саме так, а Англія зобов'язана їй допомогти.
        </p>
        <p>Фон Бломберґ теж вагався, але план окупації Рейнської зони підготував. Цілком у гібридних традиціях міністр
            визначив майбутню <b>військову операцію як <i>мирну</i></b>, у форматі «неочікуваного кидка». </p>
        <p>На випадок французького опору німецьким військам план передбачав «бойові контрзаходи». Ішлося про стрімкий
            відступ вермахту назад за Рейн.</p>
        <p>На світанку <span class="date">7 березня</span> в Рейнську демілітаризовану зону без зайвого шуму увійшли
            німецькі підрозділи. Бломберґ зміг зібрати для <i>мирної операції</i> не більше дивізії (10—12 батальйонів).
            На протилежний бік Рейну переправилося тільки три батальйони.</p>
        <p>Жереб було кинуто.</p>
        

        <p class="text-center divider"><img src="img/divider.png" width="100px" alt=""></p>

        <p>Ця дата — <b class="date"> 7 березня 1936 року</b> — ключова у хронології протистояння нацизму із західними
            демократіями. </p>
        <p>Сам Гітлер і через роки згадуватиме той день як про <b>переломний момент гібридної фази Другої світової
            війни</b> — «найдраматичніші в житті години». <i>Блефував</i> він тоді відчайдушно: </p>

        <blockquote>
            <p>Якби французи увійшли тоді в Рейнську зону, ми змушені були б тікати, підібгавши хвоста. Бо наших
                військових ресурсів не вистачало навіть на слабкий опір.</p>
        </blockquote>

        <p>О 10-й ранку міністр закордонних справ Німеччини Нерита вручив послам Британії, Франції та Італії офіційні
            ноти. Вони повідомляли, що Рейх не визнає <a
                    href="https://uk.wikipedia.org/wiki/%D0%9B%D0%BE%D0%BA%D0%B0%D1%80%D0%BD%D1%81%D1%8C%D0%BA%D0%B8%D0%B9_%D0%B4%D0%BE%D0%B3%D0%BE%D0%B2%D1%96%D1%80">дотеперішнього</a>
            мирного договору. І пропонує укласти новий.</p>
        <p>Французький посол влучно узагальнив:</p>

        <blockquote>
            <p>Гітлер б'є суперника в обличчя зі словами «Я приніс пропозицію миру!»</p>
        </blockquote>

        <p>Спершу <i>підвищення ставок</i>, потім — <i>гібридна деескалація</i>.</p>
        <p>До згаданої пари тактичних прийомів може додаватися третій — <b><i>імітація діалогу</i></b>. Результативні
            переговори гібридному агресору ні до чого. Йому треба, щоб противники <i>вірили в саму можливість</i>
            домовитися. </p>
        <p>І це працює. Союзники вкотре йдуть на перемовини, знову закриваючи очі на силові кроки диктатора. Лондонська
            «Таймз», печалячись щодо вторгнення за Рейн, все ж сподівається на подальший мир. Її передовиця з цього
            приводу має заголовок <i>Можливість перебудови</i> :) Суцільне — і безкінечне — «перезавантаження
            стосунків».</p>
        

        <p class="text-center divider"><img src="img/divider.png" width="100px" alt=""></p>

        <p>Пізніше Гітлер повторить <b>фокус із «оновленням мирних договорів»</b> у Австрії та Чехословаччині. Під
            загрозою сили він змусить тамтешні уряди прийняти німецькі умови миру, навзаєм пообіцявши більше не
            порушувати сусідський суверенітет. Сталін зробить аналогічні пропозиції Литві, Латвії, Естонії та Фінляндії.
        </p>
        <p>Не згодиться тільки Фінляндія. Взамін вона отримає війну, зате збереже суверенітет. Всі інші країни спершу
            втратять незалежність, а потім ще й отримають війну.</p>
        <p>...Навесні 2014-го РФ <a href="http://www.mid.ru/ru/maps/ua/-/asset_publisher/ktn0ZLTvbbS3/content/id/70394">пробувала</a>
            нав'язати подібну <i>пропозицію миру</i> Києву. <b>Агресор, який щойно</b> <s>вдарив сусіда в обличчя</s>
            <b>грубо порушив попередні домовленості, пропонував</b> ЄС і США разом <b>гарантувати нові українські
                кордони</b>. </p>
        <p>В обмін на нову мирну угоду Україна мала стати федерацією, відпустити Крим, проголосити вічний нейтралітет,
            визнати російську мову державною і не втручатися в церковні справи.</p>
        <p>Можна уявити, де б ми були зараз, якби погодились.</p>
        <h3>Метод Гітлера-Путіна: «Удавай нормального»</h3>
        <p>Опівдні цього ж дня фюрер офіційно оголошує про мілітаризацію Рейнської зони. Його заява, як і попередні, має
            вигляд звіту перед парламентом. </p>
        <p>Це вже не той багатопартійний рейхстаг, члени якого у 1933-му слухали промову фюрера про пацифізм.</p>
        <p>Тепер у залі Оперного театру сидить 600 депутатів, всі з нацистської партії. Вони потрібні, бо формально
            диктатура Гітлера — парламентська демократія. Легітимність його правління спирається на конституцію знищеної
            ним республіки.</p>
        

        <p class="text-center divider"><img src="img/divider.png" width="100px" alt=""></p>

        <p>Це ще одна з гібридних тактик — <b>формальне <i>дотримання чинних правил</i> гри</b>. Свого роду глумлива
            повага до інших гравців за світовим покерним столом, яка дозволяє їм удавати, що нічого страшного не
            відбувається. Ніби й не війна.</p>
        <p>Гітлер, який чудово знав босяцьку школу Відня і зневажав буржуазію, казав:</p>

        <blockquote>
            <p>Якщо збираєшся відстоювати безкомпромісну позицію, надавай собі підкреслено буржуазного вигляду.</p>
        </blockquote>

        <p>Весь світ усвідомлює, що однопартійна диктатура нацистів — аж ніяк не та демократична республіка, з якої
            починалась післявоєнна Німеччина. Але формальностей і ритуалу дотримано — є парламент, хай навіть
            маріонетковий. І тиран — не тиран, а всього лиш невисокий чоловік на скромній посаді рейхспрезидента
            федерації.</p>
        <p>...До оголошення про створення Вермахту підлеглі міністра пропаганди Геббельса <b>стежили, щоб у пресі не
            з'являлося словосполучення «Генеральний штаб»</b>. Створення цього органу заборонялося згідно з умовами
            Версальського договору, і Гітлер наказав Геббельсу не підставлятися. Весь світ знав, що у німців є тіньовий
            Генштаб, але формально його не було — отже, договір нібито не порушений. </p>
        <p>У 2014-му світові теж стане ясно, що Україну окуповують російські військові на російській техніці зі штатною
            зброєю. Але формально в цієї армії немає шевронів ЗС РФ. Ніби й не війна, і Будапештські угоди не
            порушуються. І Путін присягає, що дотримується чинних правил гри. </p>
        <p></p>

        <blockquote>
            <p>Хіба можна ігнорувати угоди й окупувати територію іншої держави? Ми не такі, ми — за мир! —
        </blockquote>

        <p>глумиться російський фюрер із демократичних <i>лохів</i> за покерним столом. А потім урочисто звітує перед
            своїми маріонетками в Раді Федерації про загарбання Криму</p>

        

        <p class="text-center divider"><img src="img/divider.png" width="100px" alt=""></p>

        <p>Депутати, які слухають Гітлера та Путіна — ширма для Заходу і тло для вождя. Вкупі вони виконують іще одну
            гібридну функцію — згаданих вище <b>проксі-посередників</b>. </p>
        <p>Бо диктатори Гітлер і Путін звітують перед парламентом тільки формально. Насправді ж їхні виступи є набором
            сигналів для аудиторій поза парламентськими стінами — від власних виборців до політичних еліт іноземних
            країн. Така ось <b><i>гібридна дипломатія</i></b>.</p>
        <p>...Після підвищення ставок, коли вермахт уже за Рейном, треба зменшити напругу, заспокоїти опонентів
            показовою розрядкою — і Гітлер <b>знов обіцяє Заходу мир</b>. </p>
        <p>За три роки фюрер уже двічі давав таку обіцянку з цієї ж трибуни (другий раз іще й урочисто присягав). Слова
            дещо вицвіли. Треба реанімувати їх <i>емоціями</i>, пафосним театральним накалом. </p>
        <p>Тому, обіцяючи втретє, Гітлер змушує неправдиво присягати ще й депутатів парламенту. </p>
        <h3>Хуцпа хуцп: «Брешемо всією країною»</h3>
        <p>Ця знакова сцена масової кривоприсяги — еталонний приклад <b>наднахабства</b>. Ось як її описує очевидець:
        </p>

        <blockquote>
            <p><i>...600 депутатів — маленьких людей із бичачими шиями, коротко стрижених, з великими животами, у
                коричневій формі і важких чоботах, схопилися на ноги. Немов автомати, вони викинули правиці в
                нацистському вітанні, горлаючи: «Хайль!»</i></p>
            <p><i>Гітлер піднімає руку і неголосно каже: «О мужі німецького рейхстагу!»</i></p>
            <p><i>Абсолютна тиша. </i></p>
            <p><i>«Цієї історичної миті, коли в західних районах Рейху німецькі війська йдуть назустріч своєму мирному
                майбутньому, нас всіх повинні з'єднати дві священні клятви»...</i></p>
        </blockquote>

        <p>Німецькі війська і мирне майбутнє — чи не взаємозаперечні параграфи? Пригадується ще один приклад хуцпи —
            друкований орган окупаційної адміністрації в ОРДЛО. <b>Люди, які принесли в регіон війну, назвали свою
                газету... <i>Мирный Донбасс</i></b>. Дуже по-гібридному.</p>

        <blockquote>
            <p><i>...Далі говорити Гітлер не може. Для парламентського натовпу повідомлення про вступ вермахту в
                Рейнську зону — новина. Мілітаризм в їхній крові тепер б'є їм у голови. З істеричними криками вони
                підхоплюються, за інерцією викидаючи правиці, їхні обличчя спотворені, роти широко відкриті...</i></p>
        </blockquote>

        <p>Проксі-маріонетки лишень тепер дізналися про вчинене вождем. Тим часом <b>агресор Гітлер</b> — як пізніше
            його учень Путін — <b>продовжує зображати миротворця</b>.</p>

        <blockquote>
            <p><i>...Опустивши, ніби в смиренні, голову, він терпляче чекає тиші. Потім ще тихим, але емоційно насиченим
                голосом, вигукує дві обітниці:</i></p>
            <p><i>«По-перше, ми клянемося не вдаватися до сили... По-друге, ми клянемося, що тепер, як ніколи раніше,
                будемо прагнути до взаєморозуміння... Ми не маємо територіальних домагань у Європі! Німеччина ніколи не
                порушить миру!»</i></p>
        </blockquote>

        <p>Шість сотень народних депутатів, обраних за безальтернативним однопартійним списком, урочисто повторюють
            слова брехливої присяги. </p>
        <p><b>«Если надо для святого дела, будем врать всей страной»</b>, — <a
                href="https://holmogor.livejournal.com/6599575.html?thread=68029335">підтвердить</a> у серпні 2014 року
            один російський публіцист (ідеолог безумних гібридних концептів <i>Русская весна</i> та <i>Атомное
                православие</i>).</p>
        

        <p class="text-center divider"><img src="img/divider.png" width="100px" alt=""></p>


        <p>Поки фюрер присягає, генерал фон Бломберґ тиснеться крізь натовп журналістів до виходу. Щоки міністра оборони
            смикаються — він нервується. Він хоче (і в цьому його підтримують інші генерали, тільки Гітлер проти)
            відкликати війська з-за Рейну. Бо раптом французи усе ж таки втрутяться?!</p>
        <p>Але <b>французи з їхніми десятками дивізій не втрутилися</b>. І британці вирішили не втручатися. Маркіз
            Лотіан із палати лордів тоді казав:</p>

        <blockquote>
            <p>Зрештою, Німеччина просто вийшла на свій задній двір.</p>
        </blockquote>

        <p>Побачивши все це, Бельгія (теж переможець Першої світової) оголосила про свій нейтралітет. </p>
        <p><b>Хрясь!</b> — тріснула іще одна стіна спільного європейського дому.</p>
        <p>Бо якби союзники відреагували хоча б якимись діями, а не черговими словами занепокоєнь, то німцям довелося б
            відступати, «підібгавши хвоста». І диктатор тоді б <i>утратив обличчя</i>. Його вигаданому пропагандою генію
            добряче б утерли носа, як от Путіну в Сирії.</p>
        <h3>Останній шанс зупинити агресора</h3>
        <p>Через шість років — у 1942-му, на вершині успіху, коли Третій Рейх окупує найбільше <i>життєвого простору</i>
            за свою недовгу історію — Гітлер у ставці під Вінницею з ностальгією згадуватиме про мілітаризацію Рейнської
            зони:</p>

        <blockquote>
            <p>А якби не я, а хтось інший стояв тоді на чолі держави? У будь-кого здали б нерви. Я був змушений
                брехати, а врятували нас усіх моя впертість і моя самовпевненість.</p>
        </blockquote>

        <p>Це вона, <b>суть гібридної війни — брехня і блеф</b>, самовпевнене <b><i>підвищення ставок</i></b>. «Ми
            готові ризикнути трьома батальйонами, а ви? «Вы <a href="https://www.svoboda.org/a/26717745.html">готовы
                умереть за Нарву?</a>».</p>
        <p>Путін, який відправив свою гібридну тактичну групу в той <a
                href="http://texty.org.ua/pg/news/textynewseditor/read/82815/SShA_nazvaly_samooboronoju_obstril_proassadivskyh_syl_">невдалий</a>
            наступ на курдсько-американські позиції у Сирії, поводився так само. Якби вийшло, він був би геніальним
            стратегом, а США — демократичними слабаками-задротами. </p>
        <p>...Перехід трьох батальйонів за <s>Євфрат</s> Рейн — геть незначна військова операція. Але вона докорінно
            змінила загальну стратегічну ситуацію у Європі. Бо якщо Гітлер не втратив обличчя, то його втратила Франція.
        </p>
        <p>Всім європейським країнам (особливо гостро це відчули східні й південні сусіди Рейху) стало зрозуміло: <b>Захід
            не воюватиме проти Німеччини у випадку агресії</b>, союзники не будуть дотримуватися так старанно
            створюваної ними ж системи безпеки. </p>
        <p>Франція з сотнею дивізій не виступила проти трьох батальйонів. Хіба вона стане проливати кров своїх солдатів,
            якщо вермахт розпочне наступ на Схід?</p>
        

        <p class="text-center divider"><img src="img/divider.png" width="100px" alt=""></p>


        <p>«<span class="date">У березні 1936 року</span> західні держави мали останній шанс без великої війни зупинити
            мілітаризм тоталітарної Німеччини і привести нацистський режим до повного краху, — напише Вільям Ширер. —
            Вони цим шансом не скористалися».</p>
        <p><b>Хрясь!</b> — у спільного європейського дому просів дах.</p>
        <p>Але будинок іще стояв. І якщо не помічати тріщини в стінах та діряву стелю, можна було жити. <span
                class="date">У цьому ж 1936 році</span> Гітлер провів у Німеччині Олімпійські ігри. У Берліні з цієї
            нагоди навіть антисемітські плакати і написи прибрали. <i>Імітація діалогу</i>: мовляв, ми не такі вже й
            погані хлопці, хоч і дещо войовничі. </p>
        <p>...На церемонії відкриття Олімпіади французькі спортсмени, проходячи повз ложу Гітлера, дружньо зіґанули, що
            викликало ажіотаж на трибунах і грандіозний скандал зі зрадою/перемогою у Франції. <b>Спорт же поза
                політикою</b>. </p>


    </div> <!--end of .text-wrapper-->


</div> <!--end of .main-container-->


<div class="wide-container">

    <div class="wide-graphic">
        <img src="img/1936-08-1-olympic-french-team-nazi-salut.jpg" width="100%" alt="">
    </div>

    <div class="wide-graphic sub"><i>Французька команда на церемонії відкриття Олімпійських ігор у Берліні, 1 серпня
        1936 року</i></div>

</div> <!--end of .wide-container-->

<div class="main-container text">
    <div class="text-wrapper">

        <p>Тоді ж Муссоліні переможно завершує війну проти Ефіопії. Він почав її ще в 1935 році — коли Гітлер показав
            італійському дуче, в які ігри можна грати з Заходом (легалізація вермахту). Ліга Націй запровадила проти
            Італії санкції, але нерішуче — вже через кілька тижнів скасувала. Ефіопський імператор Хайле Селассіє
            вирушив британським пароплавом у тривале вигнання.</p>
        <p>Тоді ж в Іспанії розпочався військовий заколот генерала Франко проти республіканського уряду. На відміну від
            Муссоліні, Гітлер не відправляв туди великих військових контингентів — його не цікавила перемога, навпаки.
            Фюрер відверто зізнавався, що найважливішим є <b>якнайдовше підтримувати нестабільність у регіоні</b>.
            Довкола Росії таких регіонів уже ціле намисто.</p>
        <p>Після війни, в ході Нюрнберзького процесу, Ґерінґ зробить іще одне відверте зізнання щодо Іспанії. Регіон, у
            якому Німеччина підтримувала нестабільність, став чудовим <b>полігоном для випробування нової зброї</b>
            Рейху — модернізація вермахту тривала повним ходом. </p>
        

        <p class="text-center divider"><img src="img/divider.png" width="100px" alt=""></p>

        <p>Загалом весь наступний <span class="date">1937-й рік</span> Гітлер переозброювався. </p>
        <p>У <span class="date">січні 1937-го</span> він нарешті <b>завершив «версальську» багатоходівку</b>, відрізавши
            й тут останній шматочок ковбаси. Звітуючи перед рейхстагом, фюрер офіційно заявив: «Німеччина прибирає свій
            підпис з Версальського договору». Хоча сам договір уже майже рік був похований. Так само Путін через рік
            після Криму відверто визнав те, що досі так гаряче заперечував. </p>
        <p><i>[До речі, сам <a href="https://en.wikipedia.org/wiki/Salami_tactics">термін</a> <b>«тактика салямі»</b>
            з'явився вже після Другої світової. І придумали його не британські телесценаристи, а лідер комуністів
            Угорщини Матяш Ракоші — «Сталін із Будапешта». За допомогою цього гібридного прийому Ракоші поступово знищив
            усю політичну опозицію в країні. Зрештою угорці не витримали: правління Ракоші завершилося кривавим
            антирадянським повстанням 1956 року.]</i></p>
        <p>...Від першої появи Адольфа Гітлера за парламентською трибуною минуло чотири роки. За цей час німці (навіть
            колишні політичні опоненти) повірили у свого вождя.</p>
        <p>Він зробив те, що не вдалося жодному уряду часів республіки — скинув диктат Версалю, повернув армію,
            безкровно повернув німецьку честь. Вперше після Першої світової німецькі війська наступали, ще й
            успішно.</p>
        <p>Популярність фюрера зросла до висот, яких раніше навряд чи досягав хоча б один правитель Німеччини. І це
            забезпечило йому владу над останнім бар'єром на шляху до війни — над армією.</p>
        <p>У кризовій ситуації з Рейнською зоною генерали виявили нерішучість. Вони боялися, що французи чинитимуть
            опір, але Гітлер виявився розумнішим. <b>Він геній, просто довіримося його чуттю</b>, а він уже вивезе
            Німеччину.</p>
        <p>...Одеський політтехнолог Гліб Павловський десять років працював на Кремль, щоб зрештою <a
                href="https://meduza.io/feature/2018/07/09/dissident-kotoryy-stal-ideologom-putina">зрозуміти</a>
            жахаючу річ:</p>

        <blockquote>
            <p>Головне — це Путін. Все тримається на ньому.</p>
        </blockquote>

        <h3><span class="date">1937</span>: Гітлер починає з сусідів</h3>
        <p>Німецького канцлера шанують і за кордоном. Це вже не вискочка-авантюрист, а солідний гравець за геополітичним
            столом. З Олімпіадою за плечима. Уряди Франції та Британії регулярно ведуть із ним політичні дебати щодо
            «невтручання» в іспанські справи, хоча всі все прекрасно знають. </p>
        <p>Гітлер на чолі процвітаючої войовничої Німеччини <b>виглядає суперменом у порівнянні з загниваючими західними
            демократіями</b>, які не наважуються відповісти на сміливу політику вождя. Світова війна? Не смішіть наші
            <i>панцеркампфваґени</i>. </p>
        <p>Пізніше фюрер назве нерішучих урядовців Франції та Англії «нікчемними черв'яками» за їхню готовність іти
            назустріч фальшивим мирним пропозиціям. Бо насправді всі ці роки Гітлер <b>займається тільки одним —
                підготовкою до великої війни</b>. І неважливо, якою вона буде: справжньою чи гібридною. </p>
        

        <p class="text-center divider"><img src="img/divider.png" width="100px" alt=""></p>

        <p>Про свої плани фюрер довго не говорить нікому. Його соратникам, виснаженим грою нервів у 1935—1936 роках, і
            не спадає на думку, що Гітлер піде далі у <i>підвищенні ставок</i>. Піде далеко за німецький кордон, щоб
            завоювати сусідні країни.</p>
        <p>Дата, коли <b>Гітлер уперше розповів іншим про свої загарбницькі плани</b>, теж вважається істориками одним
            із рубіконів Другої світової. Це <b class="date">5 листопада 1937 року</b>.</p>
        <p>По обіді того дня Гітлер скликав таємну нараду, на яку запросив лише п'ятьох:</p>
        <p>- міністра оборони і головнокомандувача фон Бломберґа;</p>
        <p>- командувача сухопутними військами генерала фон Фрича;</p>
        <p>- командувача військовим флотом адмірала Редера;</p>
        <p>- командувача військовою авіацією генерала Ґерінґа;</p>
        <p>- рейхсміністра іноземних справ барона фон Нейрата.</p>
        <p>Останній гість упав у вічі гітлерівським ад'ютантам. Вони зауважили, що Гітлер ще ніколи не проводив наради
            верхівки вермахту спільно з керівником МЗС. Це ж зовсім різні сфери, — думали ад'ютанти. — Поки працюють
            дипломати, військовим робити нічого, і навпаки.</p>
        <p>Вони не знали, що <b>в гібридній війні дипломати воюють пліч-о-пліч з армією.</b> Нема МЗС, є <i>Дипломатические
            войска</i> — сучасних <a href="https://day.kyiv.ua/uk/article/ekonomika/centry-russkogo-myra-v-yevropi">прикладів</a>
            більш ніж достатньо.</p>
        

        <p class="text-center divider"><img src="img/divider.png" width="100px" alt=""></p>

        <p>Нарада тривала кілька годин. Говорив Гітлер, інші приголомшено слухали. </p>
        <p>Розпочав фюрер:</p>

        <blockquote>
            <p>Те, що ви зараз почуєте, є результатом довгих роздумів за чотири з половиною роки перебування при
                владі.</p>
        </blockquote>

        <p>Щоб підкреслити важливість представленого задуму, Гітлер назвав його «останньою волею» на випадок власної
            смерті:</p>
        <p>Ось <b>найголовніше з цього політичного заповіту:</b></p>
        <p><b>1)</b> Мета <i>германської політики</i> — збільшити <i>життєвий простір</i> німецького народу. Тож
            майбутнє Німеччини вирішуватиметься в серці Європи, в «безпосередній близькості до Рейху».</p>
        <p><b>2)</b> «Наше <i>перше</i> завдання — повалити Чехословаччину та Австрію одночасно».</p>
        <p><b>3)</b> Анексія цих двох країн не тільки покращить стратегічну ситуацію для Рейху, а й принесе ресурсні
            бонуси — від харчів до озброєння. І 10 з гаком мільйонів <i>додаткових німців</i>! Більше сотні повноцінних
            батальйонів можна сформувати.</p>
        <h3>Революція перемогла. Тепер — війна!</h3>
        <p>Нарада <span class="date">5 листопада 1937 року</span> завершилася о 20:30, в Берліні давно стемніло. Кілька
            людей, які того вечора вийшли з Рейхканцелярії, були шоковані — Гітлер щойно оголосив їм про своє <b>остаточне
                рішення встати на шлях війни у Європі</b>. </p>
        <p>Окупацію Чехословаччини й Австрії важко буде пояснити <i>відновленням справедливості</i> після нав'язаного
            переможцями кабального договору, як у випадку Рейнської зони. Території обох країн ніколи не входили до <i>Другого
                рейху</i> [Німецької імперії 1870—1918].</p>
        

        <p class="text-center divider"><img src="img/divider.png" width="100px" alt=""></p>


        <p>Троє з п'яти учасників таємної наради сумнівалися в успіху озвучених планів. Міністр оборони Бломберґ,
            командувач сухопутними військами Фрич і міністр закордонних справ Нейрат переконували Гітлера, що передчасно
            розпочата війна призведе Німеччину до катастрофи.</p>
        <p>Не минуло й кількох місяців, як призначені ще «за республіки» <b>Бломберґ, Нейрат і Фрич позбулися своїх
            посад</b>. За ці роки вони були чи не єдиною публічною опозицією Гітлеру.</p>
        <p>Фюрер хотів, щоб його підлеглі були молодші. Пізніше він завжди звертатиме увагу на вік, призначаючи
            командирів Вермахту — молодь імпонувала йому авантюрністю, вірою і... відсутністю життєвого досвіду.</p>
        <p>В окупаційні армійські корпуси РФ на Донбасі теж <b>шукають кадри помолодше</b>. Щоб не пам'ятали радянський
            досвід співжиття (а хтось і в Афгані разом воював) з українцями.</p>
        <p>...Новим керівником МЗС став групенфюрер СС, такий собі Йоахім фон Ріббентроп.</p>
        <p>Командувачем сухопутними військами став генерал Вальтер фон Браухіч (у грудні 1941-го, після перших невдач
            під Москвою, генерал поступиться посадою єфрейтору, <i>геніальному стратегу</i> Гітлеру). </p>
        <p>Міністерство оборони фюрер просто скасував. Натомість було створено Верховне командування Вермахту, якому й
            підпорядкувалися всі види збройних сил — сухопутні війська, авіація та флот. А Верховним головнокомандувачем
            Гітлер призначив сам себе.</p>
        

        <p class="text-center divider"><img src="img/divider.png" width="100px" alt=""></p>


        <p><b class="date">5 лютого 1938 року</b> офіційний орган нацистської партії «Народний оглядач» виходить із
            гігантським анонсом на першій шпальті [тут і далі оригінальні заголовки газет Третього Рейху наведено в
            російському перекладі — так воно органічніше]:</p>

        <blockquote>
            <p><i>КОНЦЕНТРАЦИЯ ПОЛНОТЬІ ВЛАСТИ В РУКАХ ФЮРЕРА!</i></p>
        </blockquote>

        <p>Все, <b>націонал-соціалістична революція в Німеччині завершилася</b>. </p>
        <p>Настав час перенести її в широкий світ.</p>

        <div class="text-center">
            <span class="dark-circle">2</span>
        </div>

        <h2 class="text-center">АНЕКСІЯ АВСТРІЇ</h2>

        <p>Гітлер, дарма що народився підданим найяснішого цісаря, Австрію не любив. Занадто вже ненька була
            мультикультурна і недостатньо німецька. </p>
        <p><span class="date">У 1913-му</span> майбутній фюрер емігрує до Німеччини, уникнувши таким чином призову до
            цісарського війська. Служити пліч-о-пліч із <s>Ярославом Гашеком та Георгом Траклем</s> слов'янами та
            євреями він вважав «огидним».</p>
        <p>Наступного літа в Баварії Гітлера застає звістка про початок світової війни. Першого ж дня він із ентузіазмом
            записується добровольцем до німецької армії — і проведе у фронтових окопах чотири роки поспіль, дослужившись
            до єфрейтора.</p>
        

        <p class="text-center divider"><img src="img/divider.png" width="100px" alt=""></p>


        <p>Величезна — від Чернівців до Праги, від Львова до Загреба — Австро-Угорська імперія не витримала напруги
            Першої світової війни і розпалася. Одним із її уламків і була Австрійська республіка — невелика держава між
            Альпами та Дунаєм, колишнє німецькомовне осердя імперії. Власне, <b>«Остеррайх» означає «Південна
                держава»</b>. Тобто <i>інший рейх</i> — не той, що на півночі.</p>
        <p>Про намір першим ділом приєднати Австрію до Німеччини Гітлер заявив <span class="date">іще у 1920-х</span>, в
            написаній за ґратами (наслідок провального <i>«пивного путчу»</i> в Мюнхені) програмній книзі «Моя
            боротьба». </p>
        <p>При владі <b>в Австрійській республіці перебували... фашисти</b>. Місцевий різновид авторитарного режиму за
            італійським зразком — праві цінності і тотальний колективізм. Плюс міцна католицька домішка. Відню, на
            відміну від нацистського Берліна, не йшлося про національність людей, ішлося про їхні стосунки з державою.
        </p>
        <p>Південним сусідом Австрії була Італія — переможець у Першій світовій і батьківщина фашизму. Муссоліні
            виступав головним гарантом австрійської незалежності. </p>
        <p>...Один із пунктів повоєнних мирних угод передбачав <b>неможливість об'єднання Австрії та Німеччини</b> в
            одну державу. </p>
        <p>Гітлер почав руйнувати цю стіну спільного європейського дому ще <span class="date">в 1933 році</span> —
            одразу ж після приходу до влади. Спершу він використав тактику <i>проксі-посередників</i>. А коли не вийшло,
            увімкнув інший гібридний режим. </p>
        <p>Цей режим добре знайомий і нам. Назвімо його <b><i>«нас там нет»</i></b>.</p>
        <h3><span class="date">1934</span>: Нацистський путч у Відні. Перша проба сил</h3>
        <p>Німеччина потай організовувала й фінансувала націонал-соціалістичний рух в Австрії. Проводила у прикордонних
            таборах масові вишколи бойовиків і пропагандистів. Нелегально перекидала через кордон готівку й
            агітматеріали, вибухівку та зброю. Надавала притулок і трибуну лідерам австрійських наці, які втекли з
            батьківщини.</p>
        <p>Гітлерівські <i>проксі</i> влаштували своєму уряду справжній терор — підривали авто, лінчували службовців,
            руйнували інфраструктуру. Втеклий австрофюрер Тео Габіхт не вилазив з ефірів німецького радіо, закликаючи
            земляків до повстання.</p>
        <p>Апофеозом гібридної кампанії був <b>невдалий путч</b>, улаштований бойовиками віденського 89-го штандарту СС
            <b class="date">25 липня 1934-го</b> — через півтора року після приходу Гітлера до влади.</p>
        <p>В <b>анексіях Австрії та Криму так багато спільного</b>, що й до путчу 1934 року можна підібрати сучасну
            українську паралель. Наприклад, сепаратистська спроба Юрія Мєшкова (1995), яка завершилася втечею гібридного
            «президента» до Москви. </p>
        <p>Однак у Відні було кривавіше.</p>
        

        <p class="text-center divider"><img src="img/divider.png" width="100px" alt=""></p>


        <p>За три дні до путчу Геббельс <a
                href="https://www.telegraph.co.uk/history/world-war-two/8837635/Adolf-Hitler-personally-planned-1934-putsch-in-Vienna.html">записав</a>
            у щоденнику:</p>

        <blockquote>
            <p>Повернувся від фюрера... Австрійське питання. Чи спрацює? Я налаштований скептично.</p>
        </blockquote>

        <p>...У коридорі урядової канцелярії штурмова <b>група СС зіштовхнулася з канцлером Австрії</b> Енгельбертом
            Дольфусом. «Руки вгору!» — вигукнув командир заколотників Отто Планетта. І вистрілив. Наступні кілька годин
            голова австрійського уряду стікав кров'ю на дивані у приймальній. Лікаря йому так і не викликали. </p>
        <p>Інший підрозділ 89-го штандарту взяв під контроль урядову радіостанцію. І почав передавати в ефір <b>фейки
            про відставку канцлера</b> та його кабінету.</p>
        <p>У канцелярії ж спалахнула політична дискусія. Змовники заявили Дольфусу, що тільки від нього залежало <i>досягнення
            миру з Німеччиною</i>. «Хлопці, ви на цьому не розумієтеся», — обірвав розмову вмираючий канцлер. </p>
        <p>Енгельберт Дольфус мав 148 см зросту і був, напевно, найнижчим з європейських диктаторів. Однак гідність і
            здоровий ґлузд зберіг аж до смерті, засвідчивши вголос, що <b>путчисти — тільки гібридний інструмент</b>.
        </p>
        <p>Бо насправді мир між Австрією і Німеччиною залежав винятково від однієї людини — Гітлера. Так само, як
            сьогодні взяти й <b>припинити війну на Донбасі може тільки Путін</b> — той, хто цю війну й почав.</p>
        <p>...У день путчу Гітлер поїхав на ваґнерівський фестиваль. Правнучка композитора, з якою фюрер ділив оперну
            ложу, стежила за його обличчям щоразу, як офіцери зв'язку пошепки повідомляли чергові новини з Відня. Вождь
            був збуджений, але задоволений.</p>
        <p>В якийсь момент Гітлер схаменувся. «Треба показатися, а то ще подумають, що я маю стосунок до цього», —
            сказав він фройляйн Вагнер і вийшов у ресторан. </p>
        <p>По обіді Геббельс пише у щоденнику:</p>

        <blockquote>
            <p>Дольфус мертвий. Повстанці відступили, уряд тріумфує. Все, це програш!</p>
        </blockquote>

        

        <p class="text-center divider"><img src="img/divider.png" width="100px" alt=""></p>


        <p><b>Гітлер і компанія справді мали стосунок до австрійського путчу</b>. Державна інформагенція Німеччини DNB
            навіть підготувала офіційне повідомлення, де віталося падіння режиму Дольфуса і проголошувалась <i>Великая
                Германия</i>.</p>
        <p>Але заколот провалився. Поліція та армія, давши есесівцям піти з урядових будівель, того ж дня розпочали
            арешти. Замість покійного Дольфуса австрійський фашизм висунув не менш харизматичного лідера — Курта
            Шушніґа. Новий канцлер узявся за нацистів рішуче і жорстко.</p>
        <p>Путч і брутальне вбивство спричинили <b>хвилю міжнародного обурення</b>. Вперше фюрер представ перед світовою
            спільнотою в образі кривавого хижака, виступити проти якого вважали своїм обов'язком більшість державних
            мужів. Найбільше лютував Беніто Муссоліні. </p>
        <p>Італійський вождь негайно подзвонив першому заступнику Дольфуса, пообіцявши захистити суверенітет Австрії від
            німецької агресії. Пізніше, в ході особистої зустрічі із віце-канцлером, Муссоліні не шкодуватиме
            емоцій:</p>

        <blockquote>
            <p>Якщо ця країна убивць і педерастів підкорить Європу, нашій цивілізації настане кінець.</p>
        </blockquote>

        <p>Надвечір того драматичного дня п'ять італійських дивізій вирушили до Бреннера — головного альпійського
            перевалу на кордоні з Австрією.</p>
        <p>Гітлер <b>дуже перелякався свого фальстарту</b>.</p>

        <blockquote>
            <p>Ми перед другим Сараєвом! —
        </blockquote>

        <p>кричав він, порівнюючи убивство Дольфуса із замахом на спадкоємця австро-угорського трону Франца Фердинанда,
            з якого розпочалася Перша світова війна. </p>
        <p>До Другої світової фюрер іще не був готовий. Тому <b>він умив руки.</b> <i>Нас там нет</i>, — сказав він.
        </p>
        <p>...Державна інформагенція Німеччини терміново підготувала зовсім іншу заяву для преси. Путч зображався
            винятково австрійською справою. Берлін засуджував «жорстоке убивство» та висловлював щире співчуття. </p>
        <p><b>Гітлер відрікся від власної гібридної армії</b>. </p>
        

        <p class="text-center divider"><img src="img/divider.png" width="100px" alt=""></p>


        <p>Австрійські силовики розпочали розправу з показової страти убивць Дольфуса — Отто Планетти і шістьох
            бойовиків його групи. Частині путчистів Відень гарантував (цю обіцянку пролобіювало посольство Німеччини)
            безперешкодний виїзд за кордон. Але зрештою арештували і їх. </p>
        <p>Тринадцятьох із арештованих пізніше повісили. І ніхто з Берліна не заступився. </p>
        <p>Виявилося, що <i>Германия своих бросает</i>. Як от зараз РФ, уникаючи посилення санкцій, відмовляється від
            затриманих в Україні російських гібридних солдатів.</p>
        <p>...Так <span class="date">улітку 1934 року</span> австрійський фашизм утер носа німецькому нацизму. І <b>так
            Гітлер зрозумів, що не треба поспішати </b> — краще різати салямі поступово.</p>
        <p>Для цього він відправив до Австрії нового посла — Франца фон Папена. Це йому фюрер кричав про «друге
            Сараєво».</p>
        <h3><span class="date">1936</span>: Як зруйнувати державу зсередини. Місія фон Папена</h3>
        <p>Папен — політичний важковаговик. Зовсім нещодавно він був головою німецького уряду, поступившись канцлерським
            кріслом тільки Гітлеру. </p>
        <p>Нове <b>призначення екс-прем'єра вирішує ряд гібридних завдань</b>, перше з яких — негайний заспокійливий
            сигнал союзникам: «Ми так хочемо миру і дружби, що відправляємо до Відня найбільш статусного політика
            «догітлерівської» Німеччини». <b><i>Гібридна деескалація</i></b> — щоб уникнути «другого Сараєва» та
            передчасної війни.</p>
        <p>Офіційно Папен поспішає до Австрії із <i>миротворчою місією</i>. За цим формулюванням ховається знайома нам
            <b>імітація діалогу</b>. Бо справжнє завдання нового посла — підтримувати в офіційного Відня переконання, що
            Гітлер не має наміру анексувати Австрію. І водночас розчищати австрійським нацистам шлях у велику політику.
        </p>
        <p>Блискучий аристократ і щирий католик, Папен «якнайкраще годився для того, щоб дурити австрійців». <b>Мирні
            пропозиції, озвучувані Папеном</b> у наступні роки — класичний <b><i>гібридний торг</i></b>.</p>

        <blockquote>
            <p>Фюрер не хоче аншлюсу, він просить тільки легалізувати в Австрії нацистську партію.</p>
        </blockquote>

        <p>Або «Берлін накаже австрійським нацистам утриматись від тероризму, якщо Австрія підтримає німецьку міжнародну
            політику». Це як Путін обіцяє припинити війну на Донбасі в обмін на визнання Криму російським. </p>
        <p>Водночас німецьке посольство фінансує не тільки нацистів, але й інші пронімецькі рухи в Австрії — скажімо,
            праве крило місцевих профспілок.</p>
        <p>Через два роки після невдалого путчу посол Папен озвучує канцлеру Шушніґу <b>чергову пропозицію від
            Гітлера</b>:</p>

        <blockquote>
            <p>«Для збереження єдності Австрії включити до складу уряду і провідних представників <b>народної
                опозиції</b>». Ось він, несподіваний удар в обличчя: «Я пропоную мирну угоду! Інакше не буде єдиної
                Австрії».</p>
        </blockquote>

        

        <p class="text-center divider"><img src="img/divider.png" width="100px" alt=""></p>

        <p>Кремль теж хоче упхати <i>народну владу</i> гібридних республік в український політикум. Така «чеченська
            інтеграція» — все та ж <b>тактика формального дотримання правил</b>. На словах гібриди називають себе
            лояльними, але реального контролю над ними влада не має. </p>
        <p>Уявіть: офіційний Київ піддався на шантаж Кремля і визнав ОРДЛО не окупованою територією, а законними
            регіонами <i>федералізованої</i> України. Формально це припиняє, на радість міжнародній спільноті,
            неоголошений російсько-український конфлікт на Донбасі. Реально ж <b>гібридна війна зміниться... гібридним
                миром</b>. </p>
        <p>У химерному світі <i>постправди</i> ці два поняття означають одне й те ж саме. Війна — це мир. Мир — це
            війна. </p>
        <p>На словах <i>народные республики</i> можуть визнавати верховенство Києва, але насправді залишаться троянським
            конем Путіна, ширмою для його гібридної армії. </p>
        <p>Уявили? Подальші події легко спрогнозувати на прикладі Австрії. Бо 80 років тому офіційний Відень піддався на
            шантаж Гітлера.</p>
        

        <p class="text-center divider"><img src="img/divider.png" width="100px" alt=""></p>


        <p>На той момент Австрійська республіка залишилася без головного союзника: Муссоліні вже з головою занурився в
            африканську авантюру. «Проміняв на <s>Сирію</s> Ефіопію», — сурмила зрадонька над дунайськими набережними. І
            Відень, витерши кров з розбитого носа, прийняв із рук фюрера пропозицію миру.</p>
        <p>У <b><span class="date">липні 1936 року</span> Австрія та Німеччина підписали велику мирну угоду</b>. У ній
            Гітлер <s>зуб давав</s> гарантував незалежність південних сусідів і невтручання в їхні внутрішні справи. У
            відповідь Австрія проголошувала себе «німецькою державою» — тобто частиною <i>Германского Мира</i>. </p>
        <p>Секретний пункт угоди зобов'язував канцлера Шушніґа <b>амністувати ув'язнених нацистів</b> (навіть засуджених
            за убивство Дольфуса) і надати їм певні посади у владі. Гітлерівські <i>проксі</i> натомість зобов'язувалися
            припинити гібридну війну проти власного уряду. </p>
        <p>Коротше, австрійське АТО скасовувалося, колишні вороги держави <s>сиділи у Раді</s> визнавалися законною
            частиною державної влади. </p>
        <p>...Після невдалого путчу 1934 року Гітлер змінив керівника австрійських нацистів — замість дискредитованого
            Тео Габіхта ним став юрист із Відня Артур Зейсс-Інкварт. Улітку 1936-го, одразу ж після підписання
            австро-німецької угоди цей політемігрант повернувся з Рейху на батьківщину. За Інквартом потягнулася решта
            гібридних солдатів. </p>
        <p>Гібридний дипломат фон Папен задоволено доповів фюреру, що укладений мирний договір — «<b>вирішальний крок до
            ліквідації австрійської незалежності</b>. Аншлюс тепер є тільки питанням часу».</p>
        <p>Перший шматок австрійського салямі було відрізано.</p>
        <h3><span class="date">1937</span>: Захід вирішує домовлятися</h3>
        <p><span class="date">Навесні 1937 року</span> прем'єр-міністром Британії став Невілл Чемберлен. Досвідчений
            політик-консерватор вважав, що сама доля поклала на нього місію «домовитися з диктаторами». Що війни можливо
            уникнути, якщо <i>умиротворити</i> її паліїв. Просто треба по-нормальному поговорити з поганими хлопцями,
            знайти компромісний варіант — і вдарити по руках.</p>
        <p>Подібну помилку робили й Буш-молодший з Обамою, і лідери ЄС та Британії. Донедавна її повторював президент
            Трамп, плекаючи <b>ілюзію про можливість результативного діалогу</b> з «другом Владіміром».</p>
        <p>...У <span class="date">вересні 1937-го</span> Муссоліні приїхав у Берлін із державним візитом. Ця поїздка
            назавжди змінила стосунки двох диктаторів — вони помінялися ролями. Старшим партнером у парі віднині став
            Гітлер. Новий, шикарно пошитий мундир фашистського ополчення не допоміг Муссоліні — фюрер розчавив італійця
            <b>грандіозною показухою</b>. </p>
        <p>Мільйонні колони, чеканні лави, десятки тисяч прапорів, дружнє «Хайль!», смолоскипи, сурми і барабани,
            масштабні військові маневри і не менш грандіозна військова індустрія. Замість убогої «країни вбивць і
            педерастів» вражений дуче побачив силу, яка значно переважала найсміливіші мрії італійського фашизму. </p>
        <p>Нині <b>Путін намагається повторити цей ефект</b>, організовуючи масштабні спортивні змагання, паради,
            військові навчання та інші <i>невиданные даже в СССР</i> заходи.</p>
        
        <p class="text-center divider"><img src="img/divider.png" width="100px" alt=""></p>

        <p>У <span class="date">листопаді 1937-го</span> в Берліні відкрилася виставка, присвячена полюванню. Її
            відвідав пристрасний мисливець лорд Галіфакс — колишній віце-король Індії і майбутній міністр іноземних
            справ Британії в уряді Чемберлена. </p>
        <p>Високий гість мав неформальну бесіду з Гітлером, в ході якої натякнув на <i>готовність британського уряду до
            розумних компромісів</i>:</p>

        <blockquote>
            <p>Ми не наполягаємо на непорушному дотриманні чинного статус-кво, але хотіли б уникнути такого вирішення
                проблем, яке могло би спричинити ускладнення.</p>
        </blockquote>

        <p>Лорд Галіфакс теж став жертвою <b>імітації діалогу</b>. Повернувшись до Лондона, він запевняв колег, що
            Гітлер — «щирий чолов'яга». Нацистський лідер «не збирається вдаватися до силових авантюр», бо зайнятий
            «внутрішнім розвитком Німеччини».</p>
        <p>А ось як підсумував розмову з емісаром Чемберлена сам Гітлер: </p>

        <blockquote>
            <p>Я ж казав, що англійці <b>ляжуть зі мною під одну ковдру.</b></p>
        </blockquote>

        <p>Тепер він знав, що Лондон і далі готовий терпляче йти на поступки, а не ва-банк. </p>
        <p>Те, що британці вважали джентльменською домовленістю, фюрер вважав слабкістю. Аналогічно сприйняв обамівське
            <i>перезавантаження</i> і Путін після агресії в Грузії (2008).</p>
        

        <p class="text-center divider"><img src="img/divider.png" width="100px" alt=""></p>

        <p>Так минув 1937-й — рік активного переозброєння вермахту. За цей час керовані з Берліна австрійські нацисти
            розгорнули кампанію тиску на віденський уряд: від вуличних бійок до бомбових терактів.</p>
        <p>А <b class="date">в січні 1938-го</b> австрійська поліція розкрила черговий <b>план нацистського
            перевороту</b>. </p>
        <p>Штабом із підготовки путчу виявилася організація, яка офіційно займалася <i>примиренням</i> австрійських наці
            та уряду. <b>За миротворчою вивіскою ховався терористичний центр</b> гітлерівського підпілля у Відні. </p>
        <p>Гібридно? Цілком. І досі актуально: партія, що мала захопити владу після <a
                href="https://theins.ru/politika/128525">проросійського</a> перевороту в Чорногорії (лютий 2016), теж
            маскувала тоталітарну суть ліберальною назвою <i>«<b>Демократичний</b> фронт»</i>.</p>
        <p>...Шокований посол Папен дізнався, що сценарій нацистського перевороту передбачав убивство... посла Папена —
            це стало би приводом, щоб <i>Германия ввела войска</i>. </p>
        <p>Путін теж віддає належне цьому гібридному прийому — <b>убивати своїх, щоб потім рішуче ставати на їхній
            захист</b>. Його похід у народні кумири розпочався з підірваних багатоповерхівок у Москві, щоб закінчитися
            розстріляними багатоповерхівками на Донбасі.</p>
        <p>Ледь не зачепило ту ж Чорногорію. Бо російські ГРУшники, які й <a href="https://theins.ru/politika/128525">були</a>
            організаторами перевороту, працювали за звичними схемами. Їхній план передбачав, що гібридні солдати,
            перевдягнені поліцейськими, застрелять десяток-другий «своїх» — учасників антинатовського мітингу в центрі
            столиці — щоб спровокувати штурм урядових будівель (і вбити під шумок пронатівського прем'єра).</p>
        <h3><span class="date">1938</span>: Погрози і блеф. Гітлер шантажує Відень</h3>
        <p>...Отже, <span class="date">4 лютого 1938 року</span> Гітлер відправляє у відставку трьох нерішучих
            «опозиціонерів» — міністра оборони, міністра зовнішніх справ і командувача сухопутних військ. А себе
            призначає верховним головнокомандувачем, концентруючи в одних руках безпрецедентні повноваження.</p>
        <p>Так завершується націонал-соціалістична революція в Німеччині, пригадуєте? Настав час перенести її у широкий
            світ.</p>
        <p>І Гітлер запрошує в гості Курта фон Шушніґа. Австрійський канцлер згоджується. Він планує показати Гітлеру
            <s>шматок кузова розстріляної маршрутки</s> зібрані віденською поліцією докази того, що нацисти перші
            порушили ще свіжу мирну угоду. Свіжі, реальні докази підготовки путчу — це ж так логічно, він переконає
            фюрера! </p>
        <p><b><span class="date">12 лютого 1938-го</span> Гітлер приймає Шушніґа</b> і його міністра закордонних справ
            Шмідта на віллі в баварських Альпах. </p>
        

        <p class="text-center divider"><img src="img/divider.png" width="100px" alt=""></p>

        <p>Це перша нерухомість у власності фюрера. Після приходу до влади він викупив старий маєток на прикордонні,
            перебудувавши на свій смак. У робочому кабінеті прорубали величезне панорамне вікно: і тепер Шушніґ мимоволі
            затримує погляд на безмежжі засніжених вершин та перевалів. Все це Австрія — батьківщина обох
            співрозмовників. </p>
        <p>У 1920-х, вийшовши з баварської тюрми і не маючи німецького паспорта, австрієць Адольф Гітлер зняв кімнату на
            цій віллі саме тому, що тут закінчувалась Німеччина. Трохи пройти — і ти вже на австрійському кордоні,
            махаєш з-за шлагбаума баварським поліцаям. </p>
        <p>Тепер Гітлер хоче стерти цей кордон. Пропустивши повз вуха компліменти Шушніґа щодо краєвиду, <b>фюрер
            починає погрожувати і блефувати</b>. </p>
        <p>«Австрія нічого не зробила, щоб допомогти <s>старшому братові</s> старшій сестрі. Вся австрійська історія —
            суцільна зрада». Знайомий мотив: <i>все хохлы — сплошь предатели, стреляли в <a
                    href="https://uk.wikipedia.org/wiki/Легенда_про_удар_ножем_у_спину">спину</a>, продали Россию, газ
                украли, переписываете историю, присвоили наш Крым... выдумка австрийского генштаба!</i>. Ну як такому
            показувати логічні документи поліцейського розслідування?</p>
        <p>Накрутивши себе, Гітлер перейшов на крик:</p>

        <blockquote>
            <p>Німецький Рейх — велика світова потуга, і ніхто не підвищить голосу! Гадаєте, ваші смішні укріплення на
                перевалах затримають вермахт хоч на півгодини?! А якщо одного ранку ви прокинетесь — а ми уже в Відні?
                Зненацька, як гроза навесні!</p>
        </blockquote>

        <p>Чули таке й від російських фюрерів. Путінське «Я вас раздавлю!» і «Сдавайтесь, вы окружены!» в Мінську.
            Дзвінок із погрозами Турчинову під час засідання РНБОУ 28 лютого 2014 року. Голосування Ради Федерації за
            дозвіл Путіну використати армію у конфлікті з Україною. І «Грозный за два дня одним десантным полком», а
            «Киев танками за две недели, потом на Лондон». Погрози і блеф.</p>
        

        <p class="text-center divider"><img src="img/divider.png" width="100px" alt=""></p>

        <p>...Гітлер продовжував істерити, поки Шушніґ не запитав: «Що ви конкретно пропонуєте?». Замість усної
            відповіді йому дали папір із <s>ультиматумом</s> новою мирною угодою: <b>Німеччина не вдаватиметься до сили,
                якщо Відень негайно звільнить усіх арештованих нацистів</b> і поновить на посадах звільнених. </p>
        <p>Також <b>нацисти мали отримати ключові силові пости</b> — керівників МВС та міноборони Австрії. Інакше
            проллється <i>братня</i> кров.</p>
        <p>Шушніґ відкинув ультиматум:</p>

        <blockquote>
            <p>Підписувати подібні документи має право тільки президент. Але я не гарантую, що він підпише.</p>
        </blockquote>

        <p>Та Гітлер знов увімкнув психа:</p>

        <blockquote>
            <p>А повинні гарантувати!</p>
        </blockquote>

        <p>...Далі <b>відбувається невеличка театральна постановка</b>: фюрер стрибає до виходу, розчахує двері і люто
            кричить у коридор: «Генерала Кейтеля!» Після чого виставляє ошелешених австрійців з кабінету: «Прийму
            пізніше». </p>
        <p>Шушніґ залишився чекати під дверима і бачив, як начальник штабу Верховного командування Кейтель захекано
            пробіг до приймальні. Зачинивши двері і відсапуючись, генерал запитав Гітлера, які будуть вказівки.</p>
        <p>Фюрер розсміявся:</p>

        <blockquote>
            <p>Жодних вказівок! Просто посидьте тут.</p>
        </blockquote>

        <p>Але на австрійську делегацію ця гібридна сценка справила гнітюче враження. Міністр закордонних справ Шмідт
            сказав, що не здивується, якщо їх зараз арештують.</p>
        <h3>«Нам нужна Великая Германия!»</h3>
        <p><span class="date">20 лютого 1938 року</span> фюрер виступає перед <s>Радою Федерації</s> Рейхстагом щодо
            австрійського питання. Кричить у мікрофон про дискримінацію «німецької меншини» за кордоном, яка <b>хоче
                возз'єднатися з <i>Германским Миром</i></b>, а кляті гнобителі не дають. </p>
        <p>Тому «Німецький <b>Рейх оголошує про захист [зарубіжних] німців</b>, які живуть уздовж наших кордонів». Шах і
            мат, германофоби!</p>
        <p>Через 80 років МЗС Росії <a href="https://theins.ru/parafraz/123699">цитуватиме</a> цю промову Гітлера слово
            в слово. </p>
        

        <p class="text-center divider"><img src="img/divider.png" width="100px" alt=""></p>

        <p>Гібридна логіка перетворює численну діаспору на політичну зброю. <b>Розмовляєш німецькою, юзернейм? Все, ми
            йдемо тебе захищати</b>. Ти вже не одна з національних меншин, забудь. Ти — унікальний, ти — часточка
            величної імперії переможців. Колись ми врятували цивілізацію, можемо повторити. </p>
        <p>...<span class="date">У тому ж 1938 році</span> Гітлер оголошує <b><a
                href="https://en.wikipedia.org/wiki/Heim_ins_Reich">програму</a> «[Повернення] додому до Рейху»</b>. А
            оскільки це був гібридний проект, його назва означала зовсім інше. </p>
        <p>Не йшлося про виїзд німців з інших країн до Німеччини. Навпаки, фюрер пропонував зарубіжним
            <i>фольксдойче</i> [російський офіціоз використовує аналогічний термін <i>соотечественники</i>]
            приєднуватися до фатерлянду цілими регіонами. </p>
        <p>Пізніше кожне таке розширення німецьких державних кордонів супроводжувалося пропагандистською кампанією. Її
            ключове гасло залишалося незмінним: <b>«Регіон N повертається додому!»</b></p>
        <p>Пам'ятаєте «Хоть камни с неба, мы на Родине!», «Крым вернулся домой», «...в родную гавань» тощо? Програмна
            віха путінського агітпропу — <a
                    href="https://ru.wikipedia.org/wiki/%D0%9A%D1%80%D1%8B%D0%BC._%D0%9F%D1%83%D1%82%D1%8C_%D0%BD%D0%B0_%D0%A0%D0%BE%D0%B4%D0%B8%D0%BD%D1%83">фільм</a>
            про гібридну військову окупацію чужої території має назву <i>Путь на Родину</i>.</p>
        <p>Совпадєніє?</p>
        

        <p class="text-center divider"><img src="img/divider.png" width="100px" alt=""></p>


        <p>Кремль так само <b>інструменталізує російськомовних громадян інших країн</b>, пропонуючи їм добровільно
            ставати п'ятою колоною на службі диктаторського режиму. Характерний приклад — послання, розміщене гібридними
            хакерами в латвійській соцмережі напередодні місцевих виборів (осінь-2018): </p>

        <blockquote>
            <p>Товарищи латыши, это касается вас. <b>Граница России нигде не заканчивается</b>. Русский мир может и
                должен объединить всех, кому дорого русское слово и русская культура, где бы они не жили, в России или
                за ее пределами. Почаще употребляйте это словосочетание — Русский Мир.</p>
        </blockquote>

        <h3>Як нарізається австрійське салямі. Крок за кроком</h3>
        <p>Підсумуємо поетапно:</p>
        <p><b class="date">1934 рік</b> — невдалий заколот віденських СС, убивство канцлера Дольфуса. Світ шокований і
            обурюється, Муссоліні підводить війська. Гітлеру воювати ще нічим. Тому він знов умикає пісню <b>«Це не
                ми»</b> з приспівом «Ми — за мир!». Ми ніколи не порушимо територіальну цілісність Австрії, тільки не
            бийте. А щоб повірили, фюрер безжально жертвує власними гібридними солдатами.</p>
        <p><b class="date">1936 рік</b> — Німеччина відновлює армію, Австрія ж залишається без головного союзника
            (Італії). Все, стара домовленість не годиться, несіть нову. У цій мирній угоді Німеччина й далі заявляє про
            непорушність сусідського суверенітету, але <b>взамін вимагає вже значно більше</b>. Замість пункту «не
            бийте» з'являється <i>Германский мир</i> та амністія для окремих нацистів.</p>
        <p><b class="date">1938 рік</b> розпочався для Гітлера чудово — і його гібридний наступ переходить у фінальну
            стадію. <b>12 лютого</b> у своїй альпійській резиденції з видом на Австрію він <b>погрозами вимагає від
                Шушніґа ще більшого</b> — звільнити покараних нацистів (навіть убивць) і віддати їм ключові силові
            пости. Повіривши у блеф, Відень згоджується на нову мирну угоду. </p>
        <p><span class="date">22 лютого</span> Чемберлен заявляє у Вестмінстері саме те, що прогнозував Гітлер після
            зустрічі з лордом Галіфаксом. Британський прем'єр <s><i>лягає під одну ковдру з</i></s> каже, що Австрія не
            може розраховувати на захист Ліги Націй:</p>

        <blockquote>
            <p>Ми не повинні обманювати малі слабкі держави, обіцяючи захист... оскільки ясно, що захистити їх буде
                неможливо.</p>
        </blockquote>

        <p>Отримавши такий карт-бланш від Заходу, Гітлер продовжує. </p>
        <p>...<b class="date">4 березня 1938 року</b> його посланець озвучує у Відні <b>чергові вимоги фюрера</b>.
            По-перше, віддати нацистам іще один ключовий пост — міністра економіки. По-друге, легалізувати нацистську
            партію. По-третє, зняти заборону на <s>трансляцію «Раша Тудей»</s> розповсюдження в Австрії німецької газети
            «Народний Оглядач» — головного рупора гітлерівської пропаганди.</p>
        <p>У щойно укладеній (після <span class="date">12 лютого</span>) мирній угоді і слова нема про ці умови, але
            такі <b>правила гібридної гри — одна поступка тягне за собою іншу</b>. Канцлерові Шушніґу залишається тільки
            обурюватися:</p>

        <blockquote>
            <p>Як може Гітлер висовувати нові вимоги, коли від попередніх домовленостей не минуло й трьох тижнів?</p>
        </blockquote>

        

        <p class="text-center divider"><img src="img/divider.png" width="100px" alt=""></p>

        <p>Як швидко все змінилося!</p>
        <p>Спершу держава припинила переслідувати нацистів. Потім дозволила їм (ворогам цієї самої держави) брати участь
            у політичному житті — тільки під гібридним титулом (<i>народна опозиція</i>), формально дотримуючись
            прийнятих правил гри. </p>
        <p>Далі — глибше. <b>Ставки зростають</b>. Тепер Гітлер вимагає амністії найзапеклішим ворогам австрійської
            держави, чию вину доведено і покарано законом. І ця «опозиція» вже не просто бере участь у політиці Австрії,
            але й контролює армію та правоохоронні органи. <s>Могильов стає головою МВС, Якименко — СБУ, Лєбєдєв —
                міністром оборони</s></p>
        <p>Два роки тому лідер австрійських наці Артур Зейсс-Інкварт був політемігрантом у Баварії, а тепер він
            тріумфально повертається «народним опозиціонером». Ще місяць — і Зейсс-Інкварт уже керує міністерством
            внутрішніх справ. </p>
        <p>Головний <b>ворог держави стає її головним захисником</b> — все за законами гібридного жанру.</p>
        <p>Нацисти влаштовують провокаційні демонстрації і напади на вулицях. А оскільки МВС уже три тижні рулить
            нацист, поліцейські все частіше стають на бік його однодумців. </p>
        <p>Тож як не обурювався Шушніґ, але довелося йому згодитись і на «Рашy Тудей», і на все інше. У велику
            австрійську політику поверталися не окремі націонал-соціалісти, а вся партія. І ця партія ворогів держави
            отримувала в державі все більше влади.</p>
        

        <p class="text-center divider"><img src="img/divider.png" width="100px" alt=""></p>

        <p>Вражений непорядністю Гітлера Шушніґ кілька днів думає, що робити. Зрештою <b class="date">9 березня</b> він
            проголошує референдум:</p>

        <blockquote>
            <p>Ми досягли межі поступок. На порядку денному єдине питання — Австрія.</p>
        </blockquote>

        <p>Канцлер сподівається, що дружнє волевиявлення австрійців за суверенітет і незалежність слугуватиме достатнім
            сигналом проти вторгнення <i>братньої</i> Німеччини.</p>
        <p>20-тисячна аудиторія влаштовує Шушніґу овацію, надихнулися й радіослухачі в усій Австрії. А розлючений Гітлер
            знову кличе генерала Кейтеля, цього разу таки віддавши <b>наказ готувати війська до вторгнення</b>.
            Референдум має відбутися в неділю, <span class="date">13 березня</span>, тому орієнтовний час початку
            операції — через два дні, ранок суботи 12-го.</p>
        <p>Кейтель помчав у Генштаб, де виявив, що плану нападу на Австрію не існує. Військові працювали цілий день
            <span class="date">10 березня</span>, нашвидкуруч підготувавши документ, хоч і вважали подібні дії Гітлера
            безумством. </p>
        <p>В Австрії прихильники незалежності вийшли на масову демонстрацію на підтримку референдуму, нарешті відібравши
            вулицю у нацистів. </p>
        <p>...Єдиний підрозділ Вермахту, який може через добу вирушити маршем на Відень — 2-га танкова дивізія. Генштаб
            вирішує додати до танків два піхотні корпуси (понад 30 піхотних батальйонів). </p>
        <p>Зверніть увагу, в 1936-му для мілітаризації Рейнської зони Гітлер ледве нашкріб кілька батальйонів. Тепер він
            може <i>поставити на кон</i> у рази більше (і це не рахуючи значної кількості танків).</p>
        <p>Два роки союзницьких зволікань зробили своє.</p>
        

        <p class="text-center divider"><img src="img/divider.png" width="100px" alt=""></p>

        <p>Коли Гітлер затвердив <i>план предотвращения дальнейших преступных действий против прогерманского
            населения</i>, була вже друга година ночі п'ятниці, <b class="date">11 березня 1938 року</b>.</p>
        <p>О шостій ранку Шушніґа розбудили, щоб повідомити: Німеччина припинила залізничне сполучення з Австрією і
            концентрує війська на кордоні. </p>
        <p>Ще через кілька годин у канцелярію прийшов лідер австрійських нацистів, він же міністр внутрішніх справ
            Зейсс-Інкварт. Із блідим обличчям він озвучив канцлеру <b>ультиматум фюрера: Шушніґ має скасувати
                референдум</b> і піти у відставку. Інакше в Австрію увійде німецька армія.</p>
        <p>...Гарант австрійського суверенітету Італія не допомогла молодшим фашистським братам. Щоб Муссоліні заплющив
            очі на німецьке вторгнення, <b>Гітлер продав йому своїх <i>соотечественников</i></b> з Південного Тіролю. Ця
            альпійська провінція перейшла від Австро-Угорщини до Італії зовсім нещодавно, за результатами Першої
            світової війни. </p>
        <p>Німецькомовні тірольці ідеально відповідали усім критеріям на <i>возвращение в Германский Мир</i> цілим
            регіоном. Натомість довелося вчити італійську — фюрер забув про «прикордонних братів по расі» з тією ж
            легкістю, з якою у 1934-му віддав на австрійську розправу власних гібридних солдатів. </p>
        <p>У Кремлі так само легко <b>заплющують очі на <i>ущемление прав русскоязычного населения</i></b> в
            авторитарних країнах Середньої Азії. Навіть на власній території — у Чечні чи Тувінській республіці. Що вже,
            певно, казати про Китай.</p>
        

        <p class="text-center divider"><img src="img/divider.png" width="100px" alt=""></p>

        <p>Ще <span class="date">до обіду 11 березня</span> уряд Шушніґа згоджується на чергову поступку. Цього разу
            тільки частково — референдум скасували, але Шушніґа у відставку не відправили. </p>
        <p>Босяцькі «поняття», які Гітлер інтуїтивно застосовував у своїй гібридній дипломатії, передбачають покарання
            за частково виконану вимогу. Зазвичай це просто <i>підвищення ставок</i>. Віддав пацанам 10 рейхсмарок
            замість обумовлених 15? Завтра до великої перерви щоб іще 10 було!</p>
        <p>Не минуло й години, як Зейсс-Інкварта покликали до міжнародного телефону. Отримавши інструктаж iз Берліна,
            гітлерівський <i>проксі</i> озвучив міністрам <b>чергову вимогу Гітлера — іще категоричнішу</b>. Шушніґ усе
            одно мав піти у відставку, а його наступником ставав... Зейсс-Інкварт. </p>
        <p>Вражений стрімким зльотом від емігранта до голови уряду, автрофюрер вочевидь був дезорієнтований. Коли
            міністри почали ставити йому додаткові запитання, схвильований Зейсс-Інкварт дав зрозуміти, що є тільки <b>гібридним
                посередником</b> канцлера і президента Німецького рейху Адольфа Гітлера. </p>
        <p>Міністр внутрішніх справ своїм колегам по кабінету сказав:</p>

        <blockquote>
            <p>Не питайте мене. Я лишень <b>телефоністка.</b></p>
        </blockquote>

        <p>Те ж можуть повторити Аксьонов і його кримська компанія, які виявились лишень ляльками, ширмою для путінської
            анексії.</p>
        <p>...Віденські вулиці знову заповнили нацисти, які агресивно вимагали відставки уряду й аншлюсу з Німеччиною. У
            відчаї <b>Шушніґ звернувся по допомогу до Лондона</b>. </p>
        <p>Чемберлен отримав телеграму австрійського канцлера на ленчі, влаштованому Ріббентропом з нагоди свого
            призначення міністром закордонних справ Третього рейху. Німець запевнив голову британського уряду, що нічого
            не знає про ситуацію в Австрії. Ба більше, припустив Ріббентроп, повідомлення Шушніґа може бути
            неправдою. </p>
        <p>Прем'єр-міністр згодився, що доказів насильницьких дій Німеччини немає (пам'ятаєте <i>«Доказательств, что это
            — Россия, нет»</i>?). І відправив у Відень відповідь:</p>

        <blockquote>
            <p>Уряд Її Величності не може взяти на себе відповідальність за рекомендації канцлеру щодо курсу дій, які
                можуть поставити його країну перед небезпекою і проти яких уряд Її Величності не може дати гарантій
                захисту.</p>
        </blockquote>

        <h3>Австрія стає «Новогерманией»</h3>
        <p>Позбавившись останніх ілюзій, Шушніґ подав у відставку. По радіо він оголосив враженим співгромадянам, що
            австрійський уряд поступився силі й наказав армії не втручатися, «щоб за жодних обставин не пролилася
            німецька кров». Віденська влада не була готова до ставок, які так легко робив північний <i>мишебрат</i>.</p>
        <p>О<span class="date">20:15</span> фюрер віддав наказ про вторгнення. А коли призначений канцлером
            Зейсс-Інкварт попросив цей наказ скасувати, то отримав із Рейху протилежну вказівку — надіслати в Берлін <b>телеграму
                із проханням ввести німецькі війська</b>, щоб «відновити порядок в охопленій анархією» Австрії.</p>
        <p>Ґерінґ, який вів перемовини з Віднем, уточнив:</p>

        <blockquote>
            <p>Насправді він може її й не надсилати. Просто нехай скаже, що надіслав. Розумієте мене?</p>
        </blockquote>

        <p>Текст телеграми зрештою склав сам Ґерінґ, і вже наступного дня її надрукували в «Народному оглядачі» — поруч
            із передовицею <i>НЕМЕЦКАЯ АВСТРИЯ СПАСЕНА ОТ ХАОСА</i> з фейками про «погроми, стрілянину і заворушення».
        </p>
        <p>...Після війни в архіві МЗС Третього рейху виявлять дві копії телеграми, яку ніхто нікуди не надсилав. Її
            склали прямо тут, у Берліні, і заднім числом здали в державний архів. Може, щось подібне було і в РФ із <b>відомим
                листом Януковича</b>?</p>
        

        <p class="text-center divider"><img src="img/divider.png" width="100px" alt=""></p>


        <p><span class="date">О восьмій ранку 12 вересня 1938 року</span> німецька армія перетнула австрійський кордон.
        </p>

    </div> <!--end of .text-wrapper-->

</div> <!--end of .main-container-->


<div class="wide-container">

    <div class="wide-graphic">
        <img src="img/State_of_Austria_within_Germany_1938.png" width="100%" alt="">
    </div>

    <div class="wide-graphic sub"><i>Територія Австрії і Третій Рейх.</i></div>

</div> <!--end of .wide-container-->

<div class="main-container text">
    <div class="text-wrapper">


        <p>Це <b>ще зовсім не той Вермахт</b>, який у 1939 році офіційно вступить у війну. На 70-кілометровому марші
            через кордон до австрійського Лінца третина машин 2-ої танкової дивізії вийшла з ладу. Ударна сила
            підрозділу — танки Т-1 і Т-2, смішні малюки з куцими гарматками — ремонтувалася на узбіччях і застрягала на
            гірських дорогах.</p>
        <p>Техніка дивізії прикрашена гілками та прапорцями: мовляв, німці ідуть не в бій, а на святковий фестиваль. <b>Наче
            війна — це мир</b>. Гібридну фішку придумав командир 2-ї танкової — ідеолог моторизованого «бліцкригу» Гайнц
            Ґудеріан. Цей генерал є головною надією Гітлера.</p>
        <p>У першій світовій німецька армія наступала пішки, з максимальною швидкістю 40 км в день. Зрештою виснажена
            маршами піхота впиралася у добрячі земляні укріплення і починалася м'ясорубка на одному місці, туди-сюди,
            роками. Ґудеріан пропонує посадити піхоту й артилерію на вантажівки, а перед ними пустити танковий кулак.
            Війна майбутнього — не позиційна, а маневрена.</p>
        <p>Консервативний генералітет Третього Рейху, як і всі інші штабісти, готується до минулої війни і не дуже
            толерує молодого й запального Ґудеріана. Однак за два дні хаотичної підготовки до вторгнення тільки його
            дивізія може зробити те, що пізніше стане головним елементом військових успіхів Гітлера — оперативно
            подолати десятки кілометрів, у готовності до бою.</p>
        

        <p class="text-center divider"><img src="img/divider.png" width="100px" alt=""></p>

        <p>Легкоброньована техніка 2-ї дивізії — доволі вразлива ціль для танків (таких же невеличких) та протитанкових
            гармат, укритих у засідках на гірських дорогах. Але Ґудеріану, який із туристичним путівником «Австрія» у
            руках вів свої підрозділи засніженими шосе, довелося воювати хіба що з березневою погодою. Німців зустрічали
            захоплені натовпи: і було їх не менше, ніж іще день тому прихильників незалежності.</p>
        <p>Фюрер кує залізо, поки воно гаряче. <span class="date">Наступного дня</span> новопризначений канцлер
            Зейсс-Інкварт отримує з Берліна проект <b>закону про <i>возз'єднання</i>»</b> двох братніх народів <i>[здавалося
                б, до чого тут Переяславська рада?]</i>. Віденський кабмін підтримує аншлюс, віддаючи свою країну
            Гітлеру. </p>
        <p>Муссоліні, якому фюрер обіцяв не чіпати австрійську державність, вигукне:</p>

        <blockquote>
            <p>Цей бісів німець!</p>
        </blockquote>

        <p>...Так завершилася неділя, <b class="date">13 березня 1938 року</b> — день, в який Австрія мала підтвердити
            свою незалежність на референдумі. Натомість вона була <b>перетворена у провінцію в складі Третього Рейху</b>.
        </p>


    </div> <!--end of .text-wrapper-->

</div> <!--end of .main-container-->


<div class="wide-container">

    <div class="wide-graphic">
        <img src="img/1938-03-10-wienna-sussnig.jpg" width="100%" alt="">
    </div>

    <div class="wide-graphic sub"><i>Виступ на підтримку незалежності Австрії у березні 1938 року — за кілька днів до
        аншлюсу</i></div>

</div> <!--end of .wide-container-->

<div class="main-container text">
    <div class="text-wrapper">

        <p>І жодної «Південної Держави»! Нова назва Австрії тепер звучала як <b>«Остмарк»</b> — «Східне порубіжжя»,
            давно забутий військово-адміністративний термін часів Середньовіччя, коли Відень був <i>окраиной германского
                мира</i>. Ну чим не «Новороссия»?</p>
        <p><b>Гар-рах!</b> — провалився дах спільного європейського дому.</p>
        <h3>Підвищення ставок. Чому це працює</h3>
        <p>У результаті гібридної перемоги Гітлера в Австрії <b>вперше після світової війни було стерто державний
            кордон</b>. Не проведено нову межу, а закреслено існуючу. Одна європейська держава взяла і зжерла іншу. </p>
        <p>Те ж саме сталося і в результаті гібридної перемоги Путіна у Криму — вперше після Другої світової. Відкрито
            хапнувши чужу територію, РФ продовжує руйнувати <s>спільний європейський дім</s> чинний світовий порядок.
        </p>
        <p>...У 1938 році публічно засудити анексію Австрії наважилася тільки одна держава з 52 членів <s>ООН</s> Ліги
            Націй. Вгадайте, <a
                    href="https://www.vindobona.org/article/80th-anniversary-of-mexicos-protest-against-anschluss-of-austria-to-hitler-germany">яка</a>?
            Інші вдали, що нічого особливого не сталося. Хоч була порушена одна з умов повоєнного миру — що об'єднання
            Австрії та Німеччини не відбудеться.</p>
        <p>А воно відбулося. І... нічого. Ніхто не був покараний. Він і далі сидів за гральним столом, цей вусатий
            ніхто. Сидів, упевнено тримаючи свої слабкі карти — і всі довкола сказали <i>«пас»</i>. Він знову виграв.
        </p>
        <p>І йому знову захотілося продовжити. </p>
        

        <p class="text-center divider"><img src="img/divider.png" width="100px" alt=""></p>

        <p>Що далі заходить гібридний конфлікт, то більшого він вимагає. Щоразу треба вище <b>підвищувати ставки</b>,
            сильніше <b>розмивати чинні правила</b> гри. І ще <b>наднахабніше брехати</b>.</p>
        <p>У такій війні агресор називає себе рятівником, фашист — антифашистом, а диверсійна група — місцевою
            самообороною. З'їзд нацистської партії, який мав початися в день нападу на Польщу (<span class="date">1 вересня 1939-го</span>),
            Гітлер заздалегідь проголосив <i>з'їздом миру</i>. Сам напад описувався винятково терміном
            «<i>контратака</i>» — мовляв, поляки перші почали.</p>
        <p>Ми не наступаємо, це в нас така оборона. Не військове вторгнення, а <i>принуждение к миру</i>. Не поставки
            боєприпасів, а гуманітарний конвой. Не окупанти, а миротворці. Не ми, але Крим наш. </p>
        <p>...<span class="date">У вересні 1939 року</span> німецька влада <b>заперечуватиме сам факт війни, яку пізніше
            назвуть Другою Світовою</b>. Так і казатимуть: дії вермахту «не можна назвати війною, це <i>просто дії</i>,
            спричинені постійними польськими атаками».</p>
        <p>Цей опис не вельми узгоджувався з тисячами тонн авіабомб, висипаних люфтвафе на столицю Польщі. Але в
            Геббельса долали й не такі логічні протиріччя. Черговий газетний заголовок: </p>

        <blockquote>
            <p><i>ПОЛЯКИ БОМБЯТ ВАРШАВУ!</i></p>
        </blockquote>

        <p>І діяло — навіть на розумних людей. У перший день Другої світової британський посол у Берліні надсилатиме в
            Лондон таке:</p>

        <blockquote>
            <p>Інформація від Ґерінґа! Після засідання рейхстагу Гітлер може зустрітися зі мною, щоб востаннє
                спробувати зберегти мир.</p>
        </blockquote>

        <p>Як справедливо обуриться журналіст Вільям Ширер:</p>

        <blockquote>
            <p>Який мир?! Уже шість годин Німеччина всіма силами веде війну проти союзника Британії.</p>
        </blockquote>

        <p>Просто це властиво людям: чіплятися за мир, хоча ставки вже піднято. Інерція.</p>
        

        <p class="text-center divider"><img src="img/divider.png" width="100px" alt=""></p>

        <p><span class="date">На третій день світової війни</span> <b>німецька субмарина знищить пасажирський
            <s>боїнґ</s> пароплав «Атенія»</b>. Торпедує трансатлантичний лайнер, сплутавши його з допоміжним крейсером.
            Так буває на війні. Так, певно, було і з рейсом MH-17 «Малазійських авіаліній». </p>
        <p></p>
        <p>І результат однаковий — воєнний злочин. Справжній, не фейковий.</p>
        <p>Пущені в «Атенію» торпеди заберуть життя 117 людей — із них 54 канадців і 28 громадян США. Берлін категорично
            заперечуватиме причетність до трагедії. Преса Третього рейху назве автором <i>чудовищной антинемецкой
                провокации</i> головного «палія війни» Черчилля, який тоді керував британським військовим флотом.
            Алкаш-германофоб, противник миру №1 <s>збив мирний боїнґ</s> утопив пасажирське судно зумисно, щоб втягнути
            США й Канаду у війну проти <s>Росії</s> Німеччини! </p>
        <p>І багато хто сумнівався — наприклад, екс-президент США Гувер. «Це так тупо — стріляти в цивільний
            <s>боїнг</s> корабель замість військового <s>іла</s>. Навіть німці не можуть так тупити». Бо навіщо їм
            сваритися з Америкою? А от у Черчилля мотив справді є.</p>
        <p>Люди ще чіпляються за мирну логіку, але у війни свої правила. Одне з них — велика кількість життів на кону.
            Спершу <b>мало хто готовий до підвищення ставок</b>. А якщо війна гібридна, то й поготів.</p>
        

        <p class="text-center divider"><img src="img/divider.png" width="100px" alt=""></p>

        <p>Така інерція — одна з причин Іловайська. </p>
        <p>У серпні 2014-го вже зрозуміло, що гібридну війну на Донбасі координує і забезпечує Росія. Що працює ряжена
            російська <i>спецура</i>. Що зброя надходить з РФ. І <i>ополченцы</i> звідти ж. Ось через кордон перекидають
            важку техніку. А ось російська артилерія вже насипає з території РФ. Ок, <b>такі правила гібридної війни</b>,
            ми їх приймаємо.</p>
        <p>Але ж Путін не насмілиться відкрито ввести російську армію? А навіть якщо введе, навіщо росіянам порушувати
            слово і розстрілювати відступаючих у <i>«зеленому коридорі»</i>, намагаючись убити якомога більше?</p>
        <p>Це зараз здається очевидним, що він так і зробить. А тоді здавалося малореальним. Як зараз здається
            малореальною повноцінна військова операція Кремля — за участю авіації та ракетних військ... </p>
        <p>Ну гаразд, але ж на ядерний удар він точно не наважиться?</p>

        <div class="text-center">
            <span class="dark-circle">3</span>
        </div>

        <h2 class="text-center">ЧЕХОСЛОВАЧЧИНА. Початок</h2>
        <p>Якби Гітлер спробував одразу захопити всю Чехословаччину, це було б занадто. Британія — гарант суверенітету
            республіки — могла не витримати такого ляпаса і піти ва-банк. І таки збільшити ставки у відповідь. Кажете,
            що готові воювати, Адольфе, щоб демонтувати повоєнний лад? А ми готові воювати, щоб його зберегти.</p>
        <p>Однак фюрер <b>руйнує правила гри поступово</b>. Спершу з'їдає менший шматочок європейського салямі —
            Австрію, ховаючи свої агресивні дії під гібридною маскою миротворця. Досі він обмежувався «законною»
            територією Німеччини, але тепер <b>підвищує ставки</b>, переходячи державний кордон. </p>
        <p>І одночасно грається у <b>«формальне дотримання правил»</b>. Ні, каже Гітлер, не йдеться про агресію
            Німеччини проти іншої країни, ви що? Ця інша країна — та ж Німеччина, там живуть <i>німецькомовні</i> люди,
            які мають гарантоване Версалем «право на самовизначення». А оскільки тамтешній уряд не здатен врятувати цих
            людей від погромів, Берлін змушений стати на їхній захист.</p>
        

        <p class="text-center divider"><img src="img/divider.png" width="100px" alt=""></p>

        <p>У скандальній промові напередодні аншлюсу Гітлер назвав конкретне число <i>соотечественников</i>, яких він
            збирався захищати: <b>«Більше 10 мільйонів німців живуть у двох державах, розташованих біля наших
                кордонів</b>.</p>
        <p>Три мільйони з цих <i>фольксгеносе</i> були громадянами Чехословаччини — демократичної республіки, до складу
            якої з 1920 року входило і Закарпаття.</p>
        <p>Переважна частина чехословацьких німців мешкала у промисловому регіоні Судети. Це гори, які тісно охоплюють
            усю Чехію: з півночі, заходу і півдня. За роки незалежності Прага спорудила в Судетах потужну систему
            прикордонних укріплень — для захисту від Німеччини. </p>

    </div> <!--end of .text-wrapper-->

</div> <!--end of .main-container-->


<div class="wide-container">

    <div class="wide-graphic">
        <img src="img/Germans_in_western_Austro-Hungaria.gif" width="100%" alt="">
    </div>

    <div class="wide-graphic sub"><i>Фрагмент національної карти Австро-Угорщини в 1911 року. Рожевий колір —
        німецькомовне населення, блакитний — чеське. Території судетських німців утворюють рожевий «кант» навколо
        центральної Чехії</i></div>

</div> <!--end of .wide-container-->

<div class="main-container text">
    <div class="text-wrapper">


        <p>...Не варто вважати тодішню Чехословаччину слабким противником. Країна має чималу модерну армію, з найкращим
            на той час озброєнням і технікою. Недарма ж заводи «Шкода» ще до Першої світової були головним
            постачальником артилерії для австро-угорських збройних сил.</p>
        <p>Ось чому під час аншлюсу Гітлер поспішив запевнити Прагу, що ситуація з Віднем жодним чином їй не загрожує.
            Звісно ж, це неправда. Приєднавши Австрію, агресор оточив Чехословаччину з трьох боків — і не збирається
            зупинятися, поки союзники готові <i>умиротворювати</i> його.</p>
        <p>А щоб союзники не смикались, фюрер дотримується <i>«тактики салямі»</i>. Для початку <b>відрізає тільки
            частину Чехословаччини</b> — прикордонну Судетську область. </p>
        <p>Тож не треба ля-ля, шановні <s>спостерігачі ОБСЄ</s> представники міжнародної спільноти. Третій Рейх не
            претендує на всю чехословацьку територію. <b>Німеччина тільки візьме своє</b> — і на цьому проблеми
            закінчаться. </p>
        <h3>«Германский мир» VS «бездуховный Запад»</h3>
        <p>Якщо анексія Австрії нагадує анексію Криму, то <b>Судети часто подібні на Донбас</b>.</p>
        <p>До 1933 року більшість судетських німців голосували за чехословацьких соціал-демократів. Але з приходом до
            влади в сусідній державі Адольфа Гітлера <i>соотечественники</i> поступово схиляються до
            націонал-соціалізму.</p>
        <p>Так <b>у регіоні виникає Партія судетських німців</b> (ПСН) на чолі з керівником спортивного товариства
            Конрадом Генляйном. З 1935-го цей маловідомий рух таємно фінансується міністерством зовнішніх справ Рейху.
        </p>
        <p>Минає ще три роки — і під контролем ПСН опиняється більшість німецьких організацій регіону.</p>
        <p>У чому ж <b>секрет її успіху</b>?</p>
        

        <p class="text-center divider"><img src="img/divider.png" width="100px" alt=""></p>

        <p>Багато хто з судетських німців був незадоволений економічною кризою, яка особливо вдарила по промисловості.
            Їм набридло <i> кормить Чехословакию </i>. Вони не хотіли вчити мову і мріяли про імперські робочі місця — з
            ілюзорно високими зарплатами та іншими кисельними берегами.</p>
        <p>Вони не любили свою молоду демократичну державу, зате їм подобалося, як велично встає з колін Священний
            Німецький Рейх. Вони дивилися, як швидко все відбулося в Австрії — <i>99% «за» на референдумі</i>! — і
            сподівалися, що так само буде і в Судетах.</p>


    </div> <!--end of .text-wrapper-->

</div> <!--end of .main-container-->


<div class="wide-container">

    <div class="wide-graphic">
        <img src="img/1938-04-10-anschluss-ballot.jpg" width="100%" alt="">
    </div>

    <div class="wide-graphic sub"><i>Бюлетень для голосування на німецько-австрійському референдумі про аншлюс (10
        квітня 1938 року). По ходу це ще й бюлетень для дострокових виборів у рейхстаг: «Чи підтримуєте ви возз’єднання
        Австрії з Німецьким рейхом, яке відбулося 13 березня 1938 року, і чи голосуєте ви за [партійний] список нашого
        вождя Адольфа Гітлера?». Поле для позначки «Так“ удвічі більше за поле «Ні». За опублікованими результатами,
        99,7% учасників референдуму відповіли «Так»</i></div>

</div> <!--end of .wide-container-->

<div class="main-container text">
    <div class="text-wrapper">

        <p>А ще вони відчували власну обраність. У РФ подібне ефемерне відчуття називається <b><i>духовность</i> —
            неіснуючий унікальний набір органічних якостей</b>, що вивищує носія <i>русскости</i> над європейською
            цивілізацією з її логікою та раціональністю. </p>
        <p>Кажучи <a href="http://kremlin.ru/events/president/news/20796">словами</a> Путіна:</p>

        <blockquote>
            <p>Мы менее прагматичны, менее расчётливы. Но зато мы <b>пошире душой.</b></p>
        </blockquote>

        <p>Як виміряти ширину душі? В яких одиницях? <i>В чем сила, брат?</i> Для всього світу сила — в ньютонах, і
            тільки для русского мира вона — «в правде». Щоправда, ця «правда» може мати тисячі облич.</p>
        <p>...Для тогочасних німців роль духовності виконувала <i>культура</i>. Традиційні німецькі культурні цінності
            протиставлялися західному індивідуалізму, демократії та правам людини. Англійцю-купцеві та єврею-комуністу
            опонував німець-лицар.</p>
        <p>Історик Вернер Зомбарт <a
                href="https://www.novayagazeta.ru/articles/2015/04/10/63757-shkola-smerti">писав</a>:</p>

        <blockquote>
            <p>Ми — божий народ, а Німеччина — остання перепона на шляху брудного потоку комерціалізації. Як німецький
                птах — орел — ширяє вище всіх творінь земних, так і німець має <b>право почуватися вище всіх народів,
                    які його оточують</b>, і дивитись на них з недосяжної висоти.</p>
        </blockquote>

        <p>Росіяни теж ширяють орлами. Вони ж бо перемогли фашизм (<i>День Победы</i> — це «великдень» гібридної релігії
            Кремля) і тепер мають право робити будь-що і будь з ким. «Потому что мы — страна-победитель», цитуючи
            Путіна. </p>
        <p>Німецьке оспівування «шаленої війни, що так бадьорить» нічим не відрізняється від <i>ядерного драйва</i>
            патріархії РПЦ. «Sieg Heil!» перекладається як «Слава Победе!»</p>
        <p>Ох, ці совпадєнія.</p>
        

        <p class="text-center divider"><img src="img/divider.png" width="100px" alt=""></p>

        <p>Відчуття власної обраності призводить до того, що <b>замість єдиної, загальної для всього людства правди
            з'являється <i>органічна істина</i></b>. Її джерела — винятково у <i>крові та ґрунті</i> народу, і
            справедливість її — теж тільки для одного народу. </p>
        <p>Ця, кажучи сучасними <a
                href="http://texty.org.ua/pg/article/editorial/read/69410/Pisla_pravdy_Chomu_v_suchasnomu_sviti_brehna">словами</a>,
            <i>постправда</i> присутня у містичному «центрі народної душі», а не є наслідком інтелектуальних зусиль. І
            тому може мати тисячу варіантів, залежно від того, який вигідніше в даний момент.</p>
        <p>У «Мові Третього Рейху» німецького філолога Клемперера є дуже характерна сцена — його інститутська знайома
            (науковець!) переконує автора <b>відмовитися від раціо на користь екстатичної віри</b> у <s>величие
                Путина</s> геній фюрера. </p>
        <p>Дія відбувається до 1938 року:</p>

        <blockquote>
            <p><i>Ваше ожесточение идет от рассудка, забудьте о нем. Главное — мы вернулись домой, домой! Вы это должны
                почувствовать, и вообще надо доверять чувству... сознавать величие фюрера, а не думать о тех
                недостатках, которые в настоящий момент причиняют вам неудобства</i>.</p>
        </blockquote>

        <p>«Голосуй сердцем!» Голова не нужна. Давайте перейменуємо державу у «<b>Велико</b>німецький Рейх» — і
            заживемо. Давайте назвемо повітряні сили «Космічними військами» — і військові літаки більше не падатимуть.
        </p>
        <p>...<i>Германский мир</i> серйозно відставав в економіці та якості життя, зате німці зневажали західний світ
            за його бездуховність. Навіщо нам чужі цінності, нав'язані розтлілим, нікчемним Заходом? Німецька душа
            несумісна з лібералізмом та парламентською демократією. Маємо рухатися своїм, унікальним <i>особливим
                шляхом</i>.</p>
        <p>У результаті <b>на ці особливі манівці збилося все життя країни</b>. Замість фізики з'явилася <i>німецька
            фізика</i>. У нас свої правила, і жид Ейнштейн нам не указ! </p>
        <p>Часопис «Котознавство» став називатися «Німецьке котознавство» — і організував кампанію з вилучення домашніх
            тварин у євреїв та інших «расово неповноцінних». </p>
        <h3> Школа сепаратизму ім. Гітлера </h3>
        <p><span class="date">28 березня 1938 року</span> — не минуло й двох тижнів після німецько-австрійського <i>воссоединения</i>
            — фізрук Генляйн тихцем прибуває в Берлін. Гітлер та Ріббентроп вчать сепаратиста гібридній тактиці: «Треба
            вимагати діалогу, але весь час підвищувати вимоги — так, щоб їх неможливо було виконати». А самому вдаватися
            до силових дій.</p>

    </div> <!--end of .text-wrapper-->

</div> <!--end of .main-container-->


<div class="wide-container">

    <div class="wide-graphic">
        <img src="img/1938-05-02-life-us-vets-vs-nazis.jpg" width="100%" alt="">
    </div>

    <div class="wide-graphic sub"><i>Наприкінці квітня 1938 року прихильники Гітлера організували на Мангеттені
        урочистості з нагоди 49-річчя фюрера та аншлюсу Австрії. Під час заходу вони жорстоко побили американських
        ветеранів Першої світової війни, що протестували проти агресивних дій Третього Рейху. Акцію влаштував
        «Німецько-американський союз», який обстоював «патріотичну американізацію», а президента Рузвельта називав <s>Вальцманом</s>
        Розенфельдом. Скан із журналу «LIFE» за 2 травня 1938 року.</i></div>

</div> <!--end of .wide-container-->

<div class="main-container text">
    <div class="text-wrapper">

        <p>Це приклад <b>імітації діалогу для прикриття насильства</b>. У Києві демонстранти три місяці вимагали почути
            Майдан, а у відповідь їх калічили, потім почали вбивати. На Сході гібридні солдати РФ кричали «Услышьте
            Донбасс!» — і вбивали одразу, не чекаючи відповіді.</p>
        <p>Діалог у гібридному конфлікті потрібен не для порозуміння, а для прикриття чи провокації конфлікту. «Дай
            трубу позвонить!», кажуть гопники в темному переході, щоб не відбирати телефон силоміць. «Дай закурить!»,
            хоча насправді цікавить гаманець.</p>
        <p>...Через рік Гітлер плануватиме аналогічно використати німецьке населення нейтрального Данциґа (Гданська) для
            вторгнення до Польщі. На нараді з генералами він пожартує:</p>

        <blockquote>
            <p>Тільки боюся, щоб якась <b>Schweinehund</b> не запропонувала стати посередником на переговорах.</p>
        </blockquote>

        <p>Зневажливе слівце стосувалося західних лідерів (насамперед Чемберлена). У ретроспективі ж його оцінять і
            українці ХХІ сторіччя. Ужитий Гітлером вираз дослівно означає <b><i>«свинособака»</i> — еталонне гібридне
                створіння</b>.</p>
        

        <p class="text-center divider"><img src="img/divider.png" width="100px" alt=""></p>

        <p><span class="date">У травні 1938-го</span> в Чехословаччині проходять чергові вибори — вільні та прозорі, як
            і годиться демократичній країні. Партія судетських німців отримує в регіоні більшість крісел місцевих рад.
        </p>
        <p>Конрад Генляйн знову їде в Берлін, на черговий урок гібридної війни. На таємній зустрічі Ріббентроп
            інструктує лідера ПСН, як бесідувати з емісарами союзників в ході майбутньої <i>Судетської кризи</i>.</p>
        <p>Після вказівки «...заперечувати, що діє за наказом та отримує фінансування з Берліна» інструкція містить
            такий цікавий параграф: «акцентувати на прогресуючому розкладі політичної структури чехословацької
            держави».</p>
        <p>Який знайомий мотив! Ті ж акценти для західної публіки досі робить Кремль: <b>Україна — це «failed state»</b>,
            «держава, яка не відбулася», «штучне утворення», <i>понимаешь, Джордж, это даже не государство</i> тощо.</p>
        <p>Інша показова паралель: <span class="date">ще восени 1937 року</span> німецька еліта запевняла британського
            емісара лорда Галіфакса, що <b>Чехословаччина — «аванпост комунізму</b>, і ніхто, навіть французи, не любить
            її». У 2014 році російська влада з не менш серйозним обличчям розповідатиме західній аудиторії, що <b>Україна
                — оплот фашизму</b>, де живуть люті вороги демократичних цінностей.</p>
        <p>...Підготувавши <i>телефоністку</i> Генляйна, Гітлер зосереджує війська уздовж чехословацького кордону — щоб
            повторити австрійський успіх. Геббельсівська пропаганда починає нагнітати про <s>распятых детей</s> «море
            німецької крові на чеських руках». </p>
        <p>Але Чехословаччина — не Австрія. <b class="date">20 травня 1938 року</b> у відповідь на концентрацію
            німецьких військ <b>Прага оголошує часткову мобілізацію</b>. Наступного дня резервісти вже займають
            прикордонні укріплення в Судетах.</p>
        <p>Нерішучі Париж та Лондон змушені реагувати на крок свого союзника. Гітлера попереджають, що агресія проти
            Чехословаччини призведе до європейської війни. </p>
        <p>І рейхсканцлер вмикає задню. <span class="date">23 травня</span> МЗС Німеччини повідомляє, що про жодні
            агресивні наміри не йдеться, війська ж на кордоні <s>заблукали</s> — це просто навчання.</p>
        <p>Західна преса захлинається перемогою:</p>

        <blockquote>
            <p>Гітлеру вказали його місце, історія з Австрією не повториться!</p>
        </blockquote>

        <p>А фюрер, зрозумівши, що нахрапом узяти не вийшло, починає <b>готувати проти Праги нову, ґрунтовнішу гібридну
            кампанію</b>. </p>
        <p><i>Німецька весна</i> в Судетах провалилася? Спробуймо <i>німецьку осінь</i>.</p>
        

        <p class="text-center divider"><img src="img/divider.png" width="100px" alt=""></p>

        <p><span class="date">Наприкінці весни 1938-го</span> Гітлер оголошує своїм генералам про намір атакувати
            Чехословаччину <span class="date">не пізніше 1 жовтня</span>. До цього часу Німеччина добудує укріпрайон в
            Рейнській області (а ще ж два роки тому німецьким військам заборонялося туди навіть потикатися), на
            французькому кордоні. Нова лінія ДОТів змусить Париж задуматися, чи посилати армію на допомогу Празі.</p>
        <p>Підготовлений Вермахтом план нападу на Чехословаччину стане стандартом подібних операцій Третього рейху.
            Особлива роль у плані відводилася <b>«пропагандистській війні»</b>. Як і годиться гібридній кампанії, вона
            була <b>мультизадачною</b>:</p>
        <p><i><b>1)</b> «залякати чехословацьку владу і підірвати лояльні їй сили спротиву»;</i></p>
        <p><i><b>2)</b> «стимулювати національні меншини до підтримки дій Німеччини»;</i></p>
        <p><i><b>3)</b> «вплинути в потрібному нам напрямку на нейтральні країни». </i></p>
        <p>...Цим і займається <b>чеськомовна радіостанція</b>, яка <a
                href="https://www.radio.cz/ru/rubrika/progulki/nacistskaya-propaganda-v-informacionnoj-vojne-s-chexoslovakiej">відкрилася</a>
            у Відні після аншлюсу. Вона транслює гітлерівську пропаганду на територію Чехословаччини і називається <b>«Правда
                перемагає»</b>. </p>
        <p>Гібридність тут еталонна, <i>хуцпа</i> аж дзвенить.</p>
        <p>Бо «Правда перемагає» — найвідоміша <a href="https://en.wikipedia.org/wiki/Truth_prevails">фраза</a> Яна
            Гуса, програмний слоган чеського визвольного руху. Саме ці два слова викарбувано на гуситському меморіалі у
            Празі. Вони ж написані на штандарті президента Чехословаччини. Це одне з популярних гасел чеських патріотів
            — на кшталт наших «Свободу не спинити» чи «Слава Україні». </p>
        <p>Руйнівники держави маскуються під найбільших її друзів. <b>Брехуни називають себе правдоборцями</b>. «Майдан
            3.0» — спосіб знищити здобутки Другого Майдану. Радіостанція «Правда перемагає», за німецькою легендою —
            проект небайдужих до долі Вітчизни чехів з-за кордону. </p>
        <p>...Програма англомовної редакції «Раша Тудей», яка розповіла світові про <i>распятого мальчика</i>, має назву
            <i><b>TruthSeeker</b></i> — «правдошукач», вибачте за чергове совпадєніє.</p>
        <h3>«У Німеччині є тільки один екстреміст...»</h3>
        <p>Щоб заново почати гібридну операцію в Судетах, Гітлеру треба дізнатися: <b>наскільки ж серйозно союзники
            готові воювати?</b> Для цього <span class="date">в липні 1938-го</span> фюрер відправляє свого ад'ютанта на
            неофіційну зустріч із лордом Галіфаксом (вже міністром закордонних справ в уряді Чемберлена). </p>
        <p>Гітлер сподівається на власну інтуїцію, що вже двічі допомогла йому переграти британців у <i>політичний
            покер</i> — під час рейнської та австрійської кампаній. Якщо Лондон блефує, гітлерівська «чуйка"» спрацює і
            втретє.</p>
        <p>Формальний привід зустрічі з Галіфаксом — дізнатися, чи можливий візит до Британії Ґерінґа. А от другим
            пунктом Гітлер наказує проінформувати міністра, що Німеччина не може миритися з <i>дискримінацією
                співвітчизників:</i></p>

        <blockquote>
            <p>Якщо найближчим часом не знайдеться задовільного рішення Судетського питання, <b>я просто змушений буду
                вдатися до сили</b>. Так і передайте.</p>
        </blockquote>

        <p>...Психологічний тест завершився успішно. Попередження про силовий варіант не викликало обурення британського
            урядовця. «Усе можна врегулювати мирним шляхом», — люб'язно запевнив співрозмовника лорд Галіфакс. Згодився
            й на візит Ґерінґа, та хоч самого фюрера. </p>
        <p>Коли ад'ютант повернеться й доповість, що британці позитивно ставляться до приїзду Ґерінґа, Гітлер переб'є:
            «Спасибі, далі не треба». Щоб прийняти інтуїтивне рішення, йому вистачило й цього. <b>Люб'язність для
                гібриднoго агресора — ознака слабкості</b>. </p>
        <p>Тепер фюрер схилявся до думки, що британські погрози розпочати континентальну війну заради Чехословаччини —
            блеф. </p>
        
        <p class="text-center divider"><img src="img/divider.png" width="100px" alt=""></p>

        <p>Щоб приховати власні територіальні апетити, <b>Берлін пропонує приєднатися до чехословацького пирога й
            іншим</b> країнам. Як Кремль ще кілька років тому пропонував Польщі, Угорщині та Румунії. Мовляв, ми не одні
            такі, сусіди теж мають претензії до цього <i>недогосударства</i>.</p>
        <p><span class="date">У серпні</span> Гітлер каже лідеру Угорщини Хорті:</p>

        <blockquote>
            <p>Хто хоче сидіти за столом, має допомагати й на кухні». Хорті обіцяють південь Словаччини і частину
                Закарпаття. Полякам запропоновано Тешинську область (північ Чехії), а в майбутньому — всю Україну, в
                якій нібито «не лежить сфера інтересів Німеччини.</p>
        </blockquote>

        <p>...Тим часом німецькі генерали, не наважуючись заперечувати Гітлеру на нарадах, планують змову. <b>В очах
            військових фюрер виглядає неадекватом</b>, що веде країну до нової світової бійні. </p>
        <p>Змовники теж відправляють до Лондона посланця, який заявляє лорду Галіфаксу: в Німеччині є тільки один
            екстреміст — сам Гітлер:</p>

        <blockquote>
            <p>Усі генерали проти війни, але без підтримки зовні вони її не зупинять. — Фюрер має зрозуміти, що Англія
                та Франція не блефують, хай хтось із британських лідерів публічно про це заявить.</p>
        </blockquote>

        <p>Логіка змовників така: <b>якщо вождя <i>переблефувати</i>, він втратить свій ореол непереможності</b> серед
            населення і більше не зможе піднімати ставки. Якщо ж Гітлер втягне Рейх у «гарячу» війну, то втратить
            популярність, що дасть можливість усунути агресивного фюрера як губителя Німеччини.</p>
        <p>Всю цю інформацію негайно переказують Чемберленові, який пропускає почуте поміж вух. Бо у британського
            прем'єр-міністра є свій власний план щодо Чехословаччини.</p>
        <h3>«Услышьте Судеты!»</h3>
        <p>У Британії грифи секретності з архівних документів знімаються після 30-річного терміну. За іронією долі, світ
            дізнався про план під назвою «Z» наприкінці серпня 1968 року, в розпал радянського наступу на Празьку
            весну.</p>
        <p>Суть плану полягала в наступному: <b>якщо виникне «гостра ситуація» з Чехословаччиною, Чемберлен має особисто
            вирушити на перемовини з Гітлером</b>. Щоб по-джентльменськи все обговорити, вирішити можливі конфліктні
            питання і зрештою ціною якихось поступок домовитися.</p>
        <p><span class="date">30 серпня</span> на засіданні кабінету Чемберлен натякнув міністрам про свій задум.
            Сказав, що британські попередження не увінчалися бажаним результатом. Гітлер і далі підвищує ставки, а
            Лондон не готовий їх прийняти: «Ми не можемо погрожувати містеру Гітлеру, що оголосимо війну, якщо він
            вступить до Чехословаччини».</p>
        
        <p class="text-center divider"><img src="img/divider.png" width="100px" alt=""></p>

        <p><span class="date">5 вересня</span> президент Чехословаччини Едвард Бенеш каже судетським лідерам, що
            вислухає <b>будь-які їхні умови</b>. Як же гібридам тепер імітувати діалог? </p>
        <p>Конрад Генляйн витрачає добу на таємний контакт із Берліном і <span class="date">7 вересня</span> відповідає
            Бенешу: «Ми взагалі припиняємо переговори!» Публічно вождь ПСН аргументує таке рішення вигаданими сутичками
            з поліцією в судетських містечках. </p>
        <p>Припинення переговорів — тривожний сигнал. У центрі Європи знову запахло порохом. </p>
        <p>...А що ж тим часом передає з Відня чеськомовна радіостанція «Правда перемагає»?</p>
        <p>Її диктори постійно <b>закликають до миру, проти війни, яка не потрібна народу</b>. </p>

        <blockquote>
            <p>Ми не хочемо війни заради самої Чехословаччини! Тільки безумці, як казав Адольф Гітлер, хочуть
                воювати.</p>
        </blockquote>

        <p>Хто ж тоді хоче війни? Звісно, що не Адольф Гітлер. «Євреї з так званих демократичних країн штовхають до
            нової світової війни всіх проти всіх», щоб наживатися на стражданні простого люду. Але «в Чехословаччині
            вистачає тих <i>[«Нас — більшість! О.Вілкул»]</i>, хто рішуче відкидає мілітаризм євреїв та комуністів».</p>
        <p>А хто ж винен, що так раптом загострилися стосунки Чехословацької республіки та Німецького рейху? Гітлер і
            тут, виявляється, тут ні до чого.</p>

        <blockquote>
            <p>[Винні] комуністичні поплічники, ті, хто хоче розвалу Чехословаччини... євреї та емігранти. Що спільного
                з ними в порядного чеського робітника чи селянина?</p>
        </blockquote>

        

        <p class="text-center divider"><img src="img/divider.png" width="100px" alt=""></p>

        <p><b class="date">12 вересня 1938 року</b> на завершальній церемонії партійного з'їзду НСДАП у Нюрнберзі Гітлер
            виголошує запальну <b>промову про повернення Судетів у рідну гавань</b> і здатність Німеччини захистити
            співвітчизників силовим шляхом. </p>
        <p>Російський опозиційний політолог Андрій Піонтковський <a
                href="https://platfor.ma/magazine/text-sq/re-invent/andrei-piontkovskii/">вважає</a> «Кримську промову»
            римейком «Судетської промови» Гітлера:</p>

        <blockquote>
            <p>Усі основні концепти були взяті звідти: «роз'єднана нація», «роз'єднаний народ», «об'єднання земель»,
                <b>«націонал-зрадники»</b>. Центральна ідея — Путін проголосив своє право і священний обов'язок
                захищати по всьому світу не громадян Росії, що було б нормально, а всіх етнічних росіян і
                російськомовних. Путін заявив, що у російських особливий генетичний код.</p>
        </blockquote>

        <p>Промова Гітлера <b>спричинила в Судетах «стихійні» заворушення</b>, погроми ненімецького населення і
            захоплення державних установ. Сутички розпочалися <span class="date">в ніч на 13 вересня</span> — на
            гігантському партійному стадіоні в Нюрнберзі ще не встигли розібрати прожектор, який освітлював трибуну під
            час виступу Гітлера. Але масового повстання, як планували нацисти, не вийшло.</p>
        <p>Чехословацькі армія та поліція за допомоги місцевих антинацистських активістів-німців зупинили ескалацію
            насильства. Антидержавний путч провалився. <b>За три дні сутичок загинули 23 громадянина</b> Чехословаччини
            (13 держслужбовців і 10 етнічних німців). Верхівка Партії судетських німців утекла до Третього Рейху, що
            значно деморалізувало рядовий склад партії.</p>
        <p>...Трохи нагадує невдалий путч в Австрії за чотири роки до аншлюсу, ні? Але не переживайте, читати залишилося
            небагато — все закінчиться значно швидше.</p>
        <h3>«Мир за всяку ціну» = «Гітлер, введи війська»</h3>
        <p>Бо <span class="date">13 вересня 1938 року</span>, дізнавшись про сутички в Судетах, <b>Чемберлен вирішив
            діяти</b>.</p>
        <p><span class="date">Наступного дня</span> на засіданні уряду він повідомив здивованим міністрам про намір
            летіти в Німеччину для досягнення «порозуміння з Гітлером». Фюрер зрадів цій новині надзвичайно, він навіть
            запитав, чи не приїде й пані Чемберлен.</p>
        <p>Так <b>почалася смуга поступок</b> агресору.</p>
        <p>Дізнавшись про планований візит, Муссоліні сказав своєму зятю:</p>

        <blockquote>
            <p>Війни не буде. Але це кінець англійського престижу.</p>
        </blockquote>

        <p>Британію очікувало те ж саме, що два роки перед тим сталося з Францією, яка відмовилася реагувати на кілька
            батальйонів вермахту в Рейнській демілітаризованій зоні.</p>
        <p>Франція ж і далі теж не бажала воювати. Політиків, які виступали за силовий опір агресору, шельмувала
            німецька пропаганда. Прем'єр-міністр Даладьє закликав Лондон якомога швидше досягти угоди з Гітлером.</p>
        <p>Вранці <b class="date">15 вересня</b> Чемберлен (вперше в житті!) сів у літак. </p>
        <p>У Судетах того дня урядові сили завершували розгром нацистського путчу. А радіостанція «Правда переможе»
            передавала фейкові новини, що в Празі вдвічі подорожчали продукти, а голодні демонстрації грабують магазини.
            І взагалі, «віра в існування Чехословацької республіки і довіра до держави впали за останню добу настільки,
            що люди забрали з банків більшу частину своїх внесків».</p>

    </div> <!--end of .text-wrapper-->

</div> <!--end of .main-container-->


<div class="wide-container">

    <div class="wide-graphic">
        <img src="img/1938-munchen.jpg" width="100%" alt="">
    </div>

    <div class="wide-graphic sub"><i>Переговори прем'єр-міністра Британії Чемберлена та Гітлера в резиденції фюрера в
        Берхтесгадені, 24 вересня 1938 року. Фото Heinrich Hoffmann / Getty Images</i></div>

</div> <!--end of .wide-container-->

<div class="main-container text">
    <div class="text-wrapper">

        <p>Після обіду Гітлер прийняв Чемберлена. Фюрер почав із гібридного історичного аргументу: «Судети повинні
            повернутися в лоно Рейху», бо в них <i>спільне минуле</i>. Що не відповідало дійсності: останні півтораста
            років Судети (у складі Чехії) належали до австрійської, а не німецької корони. <a
                    href="https://uk.wikipedia.org/wiki/%D0%A1%D0%B2%D1%8F%D1%89%D0%B5%D0%BD%D0%BD%D0%B0_%D0%A0%D0%B8%D0%BC%D1%81%D1%8C%D0%BA%D0%B0_%D1%96%D0%BC%D0%BF%D0%B5%D1%80%D1%96%D1%8F">Легендарний</a>
            <i>Перший рейх</i> справді об'єднував у своїх кордонах Чехію, Баварію і навіть Берлін, але коли то було — ще
            до Наполеона! </p>
        <p>...Оскільки гібридна реальність все глибше засмоктує і російського вождя, <b>історичні аргументи Путіна не
            менш химерні</b>. Виступаючи нещодавно <a href="http://kremlin.ru/events/president/news/56957">в
            pейхстагу</a>, він не тільки лякав світ новою російською <i>чудо-зброєю</i>, але й <a
                href="https://ru.krymr.com/a/29082130.html">оголосив</a> про розширення російських кордонів РФ на всю
            територію колишнього СРСР. </p>

        <blockquote>
            <p>Росія в часи СРСР називалась Радянським Союзом, і з розвалом Союзу Росія, якщо йдеться про наші
                національні кордони, втратила 24% території, 49% населення...</p>
        </blockquote>

        <p>Таку путінську гібридну логіку зацінив би й сам фюрер. Скоро, певно, почуємо, що все втрачене має повернутися
            в <s>лоно Рейху</s> <i>родную гавань</i>. </p>
        

        <p class="text-center divider"><img src="img/divider.png" width="100px" alt=""></p>

        <p>Після тригодинної розмови Чемберлен та Гітлер зійшлися на тому, що в Судетах має відбутися референдум щодо
            самовизначення місцевих німців. Британський прем'єр полетів додому задоволений: «У мене склалося враження,
            що на слово цієї людини можна покластися».</p>
        <p>Але так не вважав Рузвельт. На думку президента США, позиція Чемберлена <i>мир за будь-яку ціну</i> тільки
            відкладала неминучий конфлікт: Британія та Франція, очевидно, покинуть чехів непризволяще, а потім «змиють
            кров з іудиних рук».</p>
        <p>Американський президент уже тоді розумів, що <b><i>мир будь-якою ціною</i> — це гібридний аналог заклику <i>Гитлер,
            введи войска!</i></b> .</p>
        <h3>Німецькі ополченці та чеські карателі</h3>
        <p>Рузвельт не помилився.</p>
        <p>Фюрер хотів не референдум, а територію. Не минуло й двох днів після від'їзду Чемберлена, як почалося гібридне
            вторгнення. </p>
        <p><b class="date">17 вересня</b>, поки в Лондоні обговорювали демократичну процедуру «самовизначення» Судетів,
            <b>Гітлер таємно наказав створити</b> <s>«Народное ополчение Донбасса»</s> <b>«Судетсько-німецьке
                ополчення»</b> (СНО). </p>
        <p>Секретний наказ також пояснював, навіщо потрібне СНО: для захисту <i>соотечественников</i> від <s>фашистів із
            «Правого сектора»</s> чеських гнобителів, а також для «нарощування протистояння і збройної боротьби». Для
            контрольованого насильства, одним словом.</p>
        <p>Зброя ополченцям — як перед тим гроші — надходила з території Рейху. Щоб уникнути звинувачень у розпалюванні
            конфлікту, гвинтівки й кулемети для СНО постачалися не з німецьких арсеналів, а з <s>окупованого напередодні
                Криму</s> окупованої напередодні Австрії.</p>
        <p>До кожного ополченського підрозділу прикомандировувався німецький офіцер — для оперативного зв'язку з
            вермахтом. При цьому бойовикам СНО категорично забороняли носити уніформу Третього Рейху. Максимум —
            червоно-чорно-<s>сині</s>білі пов'язки.</p>
        

        <p class="text-center divider"><img src="img/divider.png" width="100px" alt=""></p>

        <p>Оскільки війна між Третім Рейхом та Чехословаччиною була гібридною, на державному рівні вона не
            проголошувалася. Тому Прага визначиться з офіційною датою її початку аж у 1997 році. </p>
        <p>Вивчивши історичні документи рейху, <b>Конституційний суд Чехії назве першим днем німецько-чехословацької
            війни <span class="date">17 вересня 1938 року</span></b>. Актом проголошення війни визначать секретний наказ
            Гітлера — про створення <i>народного ополчения</i>.</p>
        <p>...З території <s>Ростовської області</s> Рейху бойовики СНО завдавали терористичних ударів по державних
            службовцях Чехословаччини і цивільних співгромадянах, яких вважали загрозою для себе. Грабували і нищили
            майно, викрадали людей, вели розвідку в інтересах Німеччини.</p>
        <p>Тим часом германська преса одностайно малювала протилежну картину, де насильство чинили не німці проти чехів,
            а навпаки. Ось кілька заголовків за <span class="date">19 вересня</span>:</p>

        <blockquote>
            <p>ГРАБЕЖИ, РАЗБОЙ, СТРЕЛЬБА. Чешский террор в НЕМЕЦКОЙ Судетской области усиливается с каждым днем!</p>
            <p>КРОВАВЫЙ РЕЖИМ — НОВЫЕ УБИЙСТВА НЕМЦЕВ ЧЕХАМИ</p>
            <p>ЧЕШСКИЕ СОЛДАТЬІ НАПАДАЮТ НА ГЕРМАНСКИЙ РЕЙХ!</p>
        </blockquote>

        <p>Одна газета навіть придумала ЧЕШСКУЮ ГАЗОВУЮ АТАКУ! на судетське містечко. </p>
        <p>Масовими <b>вкидами фейків Геббельс вирішував кілька гібридних задач</b>: викликав у населення Рейху
            співчуття до пригноблених <i>соотечественников</i>, залякував і мобілізував на боротьбу судетських німців,
            обґрунтовував претензії Берліна на «охоплений анархією регіон» тощо. Навесні 2014-го російські медіа
            займалися тим же.</p>
        <p>Чехословацько-німецький кордон у Судетах перетворився на <s>українсько-російський на Донбасі</s> «сіру зону»,
            де відбувалися регулярні збройні сутички за участі до кількасот бійців. І так само в перші дні гібридної
            війни командування чехословацьких силовиків забороняло їм відкривати вогонь у відповідь, за винятком
            «безпосередньої загрози життю» військовослужбовців.</p>
        <p>Ополченська анархія й неорганізованість призведуть до численних витоків інформації. Уже <span class="date">через тиждень</span>
            Гітлер передасть контроль над операціями СНО німецьким силовикам — вермахту, СС і Прикордонній службі Рейху.
        </p>
        

        <p class="text-center divider"><img src="img/divider.png" width="100px" alt=""></p>

        <p>За кілька днів жорсткого тиску Лондон і Париж зламали опір президента Чехословаччини. Бенеш згодився провести
            в судетському регіоні референдум «задля збереження миру в Європі». <i>Миру</i>, Едварде!</p>
        <p><span class="date">Вранці 22 вересня</span> Чемберлен вилетів на другу зустріч із Гітлером. Фюрер вислухав
            британський звіт про пророблену роботу досить знуджено:</p>

        <blockquote>
            <p>Дуже шкода, але більше не можу це обговорювати. Після подій останніх п'яти днів референдум мене не
                цікавить.</p>
        </blockquote>

        <p>Що ж відбулося за ці п'ять днів (тобто <span class="date">з 17 вересня</span>)? — Контрольована <b>ескалація
            насильства</b> в Судетах. </p>
        <p>З наказу Гітлера гібридну війну проти чехословацької держави почали <i>ополченцы</i>, але газетний прожектор
            Геббельса зображував події навиворіт. Вийшла знайома історія про святеньких мирних мешканців, які хотіли лиш
            говорити своєю мовою і молитися своїм богам, аж тут прийшли <i>каратели кровавого режима</i>. </p>
        <p>Хуцпа? Вона.</p>
        <p>...Тепер Гітлер <b>вимагав уже не референдуму, а негайної окупації Судетів німецькими військами</b>. Щоб
            припинити «хаос і анархію», ясна річ. Що ви за миротворець, якщо не можете зупинити насильство, пане
            прем'єр-міністре... До того ж слід задовольнити територіальні претензії поляків та угорців! </p>
        <p>Британський прем'єр обурився подібним поворотом. У розпал різкої суперечки Гітлеру передали записку: в
            судетському місті Еґер <s>розіп'ято</s> розстріляно дванадцять німецьких заручників. Без сумніву, це був іще
            один гібридний інструмент для тиску на Чемберлена — мовляв, про які переговори з чехами може йтися, якщо
            вони вдаються до справжнього терору. </p>
        <p>Від Путіна, який розпочав російсько-українську війну, досі таке чути. «Для всех очевидно, что сегодняшние
            киевские власти не ищут способа решения проблем на переговорах, а переходят к террору» — це <a
                    href="https://news.liga.net/politics/news/putin_obvinil_ukrainu_v_terrore_v_okkupirovannom_krymu">він</a>
            про окупований Крим.</p>
        <p>Насправді ж того дня Еґер (чехословацький анклав, з трьох боків затиснутий територією Рейху) захопили
            бойовики Судетського ополчення, яким асистував підрозділ СС із Рейху. А щоб цивільне населення не боялося
            стрілянини і масово вийшло на вулиці, німецькі радіостанції напередодні передали фейк, нібито Прага готова
            забрати своїх силовиків з Еґера.</p>
        <h3>«Ми зазнали жахливої поразки без війни...»</h3>
        <p><b class="date">23 вересня 1938 року</b> переговори продовжилися. Коли Чемберлен відмовився передавати Бенешу
            німецьку вимогу вивести чехословацькі війська з Судетів протягом трьох днів, <b>Гітлер вдався до гібридної
                деескалації</b>: «Заради вас зроблю поступку. Ви один із набагатьох, кому я в чомусь поступався. Я
            згоден перенести дату чеської евакуації на 1 жовтня».</p>
        <p>Заголовок берлінської газети за <span class="date">24 вересня</span>:</p>

        <blockquote>
            <p><i>ГИТЛЕР С ЧЕМБЕРЛЕНОМ ТРУДЯТСЯ ДЕНЬ И НОЧЬ В ИНТЕРЕСАХ МИРА</i>. </p>
        </blockquote>

        <p>Зрештою Чемберлен згодився озвучити <s>ультиматум</s> меморандум Гітлера чехословакам. У відповідь фюрер
            подякував «за зусилля в ім'я миру», запевнивши британця, що «чеська проблема — остання територіальна вимога»
            Німеччини.</p>
        <p>І Чемберлен знову <b>переконав себе, що цього разу диктатор вже точно не бреше</b>. Повернувшись до Лондона,
            прем'єр запевнив своїх міністрів:</p>

        <blockquote>
            <p>Герр Гітлер не обманює людину, яку він поважає і з якою веде переговори.</p>
        </blockquote>

        <p>Пізніше він додасть, що прийняти чи не прийняти німецькі умови — проблема Праги, а не союзників. Прогноз
            Рузвельта про «вмивання рук» збувся. А британський прем'єр опинився в ролі <i>телефоністки</i> Гітлера.</p>
        <p>Натомість відкрилися очі в голови британського МЗС — того самого лорда Галіфакса, який ще недавно називав
            Гітлера «щирим чолов'ягою, не здатним на авантюри». На засіданні уряду міністр виступив категорично проти
            пропонованої Чемберленом угоди: </p>

        <blockquote>
            <p>Не можу позбавитись думки, що герр Гітлер не дав нам нічого взамін. Він <b>диктує умови, неначе виграв
                війну, але без бою.</b></p>
        </blockquote>

        <p>Чудовий опис гібридної поразки, ваша світлосте!</p>
        

        <p class="text-center divider"><img src="img/divider.png" width="100px" alt=""></p>

        <p><span class="date">29—30 вересня 1938 року</span> <b>лідери Британії, Франції, Німеччини та Італії зустрілися
            в Мюнхені</b> для остаточного вирішення <i>судетської кризи</i>. На той момент кількість жертв гібридного
            конфлікту, спровокованого бойовиками СНО, перевалила за сотню.</p>
        <p>Перед вильотом до Баварії Чемберлен характерно прокоментував ситуацію:</p>

        <blockquote>
            <p>Наскільки жахливою і неправдоподібною є сама думка про те, що ми повинні тут, у себе, рити траншеї та
                вдягати протигази тільки тому, що в одній далекій країні посварилися якісь люди, про яких нам нічого не
                відомо.</p>
        </blockquote>

        <p>Траншеї та протигази все одно знадобилися — тільки пізніше і у значно більшій кількості.</p>
        <p><b>Чехословацьких політиків на переговори у Мюнхен не запросили</b>, поставивши перед фактом: ви виконуєте
            територіальні претензії сусідів, а ми гарантуємо, що в майбутньому захистимо ту вашу територію, яка
            залишиться після того, як ми не змогли вас захистити першого разу. </p>
        <p>Це та ж сама, випробувана ще під час окупації Рейнської області тактика Гітлера з <i>ударом в обличчя</i>:
            «Ми порушили мирну угоду, давайте укладемо нову». Яка іронія, що тепер гібридними союзниками фюрера були
            Лондон, Париж та Рим — переможці Першої світової війни, гаранти повоєнного миру. </p>
        

        <p class="text-center divider"><img src="img/divider.png" width="100px" alt=""></p>

        <p>Мюнхен став епік-фейлом для Чемберлена, який вірив, що нова угода порятує людство від повторення окопних
            жахіть Першої світової.</p>

    </div> <!--end of .text-wrapper-->

</div> <!--end of .main-container-->


<div class="wide-container">

    <div class="wide-graphic">
        <img src="img/1938-chamberlain-after-munchen.jpg" width="100%" alt="">
    </div>

    <div class="wide-graphic sub"><i>«Мир для цілого покоління!». Невілл Чемберлен на лондонському аеродромі після
        повернення з Мюнхена демонструє підписані Гітлером мирні гарантії. Фотографія: Central Press / Getty Images</i>
    </div>

</div> <!--end of .wide-container-->

<div class="main-container text">
    <div class="text-wrapper">

        <p>«Я привіз <i>мир для цілого покоління!»</i> — тріумфально заявив британський прем'єр після повернення з
            Мюнхена, демонструючи на лондонському аеродромі підписаний Гітлером документ. Через два роки на британську
            столицю впадуть перші німецькі авіабомби.</p>
        <p>Залишившись без підтримки Заходу, <b>Прага не наважилася вступити у відкритий військовий конфлікт</b> із
            Берліном — хоч і змогла перед тим мобілізувати понад мільйон мотивованих резервістів. Судетські німкені
            ридали від щастя, зустрічаючи гібридних визволителів: <i>«Гитлер ввел войска! Наконец-то я смогу умереть в
                Германии»</i>. </p>

    </div> <!--end of .text-wrapper-->

</div> <!--end of .main-container-->


<div class="wide-container">

    <div class="wide-graphic">
        <img src="img/1938-sudetenland-women-crying.jpg" width="100%" alt="">
    </div>

    <div class="wide-graphic sub"><i>Судетські німкені ридають від щастя, зустрічаючи гібридних визволителів. Жовтень
        1938 року. Фото Getty Images</i></div>

</div> <!--end of .wide-container-->

<div class="main-container text">
    <div class="text-wrapper">


        <p>Так зрештою і буде. </p>
        <p>Після завершення Другої світової Судети повернуться <s>в гавань</s> в Чехословаччину, а все той же президент
            Бенеш позбавить чехословацьких німців громадянства. <i>Соотечественников</i> виселять до Німеччини — більше
            3 млн людей, фактично всіх, хто в 1938-му отримав паспорти Третього Рейху. 19 тисяч із них загине в ході
            депортації. </p>
        

        <p class="text-center divider"><img src="img/divider.png" width="100px" alt=""></p>

        <p>А поки що чехословаки підкорилися тиску власних союзників, добровільно втративши всі прикордонні укріплення,
            третину промисловості і п'яту частину території. <b>Гітлеру дісталися ключові підприємства чехословацької
                «оборонки»</b>, яка тоді контролювала 40% світового ринку озброєнь. </p>
        <p>Тепер йому було чим воювати. Чехословацькі танки ще послужать генералу Ґудеріану в польській та французькій
            кампаніях, з ними вермахт нападе й на СРСР.</p>
        <p><b class="date">1 жовтня</b> — наступного дня після підписання Мюнхенських документів — <b>німецька армія
            окупувала Судети</b>. Вже не граючись у жодні референдуми. Тоді ж дня Польща ввела війська в Тешинську
            область (північ Чехословаччини). </p>

    </div> <!--end of .text-wrapper-->

</div> <!--end of .main-container-->


<div class="wide-container">

    <div class="wide-graphic">
        <img src="img/1938-sudetenland-czech-border.jpg" width="100%" alt="">
    </div>

    <div class="wide-graphic sub"><i>Громадяни Чехословаччини та гості з Рейху виламують чехословацький прикордонний
        стовп під час окупації Німеччиною Судетської області Чехословаччини наприкінці вересня — на початку жовтня 1938
        року. Фото Keystone / Hulton Archive / Getty Images</i></div>

</div> <!--end of .wide-container-->

<div class="main-container text">
    <div class="text-wrapper">

        <p>Було стерто ще один європейський кордон — і тепер його стирала не тільки Німеччина.</p>
        <p>Гуркоту, з яким упала остання стіна спільного європейського дому, ніхто вже й не помітив. Хіба що Черчилль,
            який <span class="date">3 жовтня</span> сказав у парламенті:</p>

        <blockquote>
            <p>Ми зазнали жахливої <b>поразки без війни.</b></p>
        </blockquote>

        <p>І не думайте, що це кінець. Це тільки початок розплати».</p>
        <p>...Словаччина і Карпатська Україна отримали від нового чехословацького уряду автономію. Але <span
                class="date">в листопаді 1938 року</span> Угорщина (союзник Третього Рейху) окупувала південь Словаччини
            і південно-західну частину Карпатської України. <b>Кордони на континенті продовжували стиратися</b>, будинок
            Версалю лежав у руїнах.</p>
        <p>Угорці анексували Ужгород, Мукачево і Берегове. Новою столицею української автономії стало містечко Хуст,
            нині райцентр Закарпатської області.</p>
        

        <p class="text-center divider"><img src="img/divider.png" width="100px" alt=""></p>

        <p>Тими ж днями <i>«хороший Гитлер»</i> провів <b>масову акцію терору проти євреїв</b> — перший організований
            державою погром. </p>

    </div> <!--end of .text-wrapper-->
</div> <!--end of .main-container-->


<div class="wide-container">

    <div class="wide-graphic">
        <img src="img/1938-03-wienna-nazi.jpg" width="100%" alt="">
    </div>

    <div class="wide-graphic sub"><i>Відень, перші дні аншлюсу. Нацисти змушують євреїв відмивати з вулиць заклики
        підтримати незалежність Австрії на планованому Шушніґом референдумі</i></div>

</div> <!--end of .wide-container-->

<div class="main-container text">
    <div class="text-wrapper">


        <p>Досі керівництво Рейху, як правило, уникало масового насильства. Все змінилося <span class="date">в листопаді 1938 року</span>,
            під час з'їзду «старих бійців» нацистської партії в Мюнхені. </p>
        <p>Початком стала гібридна промова Геббельса перед однопартійцями. Її текст не зберігся, але це вочевидь був
            один із шедеврів <i>постправди</i>. Бо кожен слухач зміг знайти у словах гітлерівського солов'я <i>органічну
                істину</i> собі до смаку.</p>
        <p>Вищий партійний суд пізніше трактував ці події так:</p>

        <blockquote>
            <p>Віддані усно вказівки імперського міністра пропаганди були сприйняті присутніми як такі, що партія <i>офіційно
                не повинна виступати ініціатором подібних акцій, але неофіційно зобов'язана організовувати</i> і
                проводити їх.</p>
        </blockquote>

        <p><b>Звиклі жити у гібридному світі</b>, нацисти розуміли своє керівництво і без слів. У промові кожен почув
            щось своє: «одні — розпорядження не заважати антиєврейським акціям; інші — наказ ініціювати погроми; треті —
            вказівку підпалювати синагоги, четверті — вимагати вигнання євреїв з країни».</p>
        <p>Погром розпочався в <b class="date">ніч із 9 на 10 листопада 1938 року</b>. Протягом наступного тижня в
            Німеччині та окупованих нею на той час регіонах загинули сотні людей, тисячі були покалічені і потрапили до
            тюрем та концтаборів, десятки тисяч залишилися без засобів до існування.</p>
        <p>Перехід нацистських чиновників від дискримінації євреїв до прямого фізичного насильства спричинив міграційну
            кризу на континенті — <b>подібно до ситуації з сирійськими біженцями</b> у 2015-му.</p>


    </div> <!--end of .text-wrapper-->

</div> <!--end of .main-container-->


<div class="wide-container">

    <div class="wide-graphic">
        <img src="img/1939-time-hitler-cover.jpg" width="100%" alt="">
    </div>

    <div class="wide-graphic sub"><i>Обкладинка журналу «Time», що визнавала Адольфа Гітлера людиною року — 1938</i>
    </div>

</div> <!--end of .wide-container-->

<div class="main-container text">
    <div class="text-wrapper">


        <div class="text-center">
            <span class="dark-circle">4</span>
        </div>

        <h2 class="text-center">ЧЕХОСЛОВАЧЧИНА. Кінець</h2>

        <p>Рештки Чехословацької республіки після Мюнхена нацистський агітпроп називав огидним <b>терміном <i>Залишкова
            Чехія</i></b>. Гітлер наказав Вермахту готуватися до її окупації вже через кілька днів після анексії
            Судетів.</p>
        <p>Але спершу він спробував гібридний шлях. </p>
        <p>...Цього разу фюрер діяв з протилежного, східного кінця країни — через Словаччину. Там теж жили <i>соотечественники</i>,
            і в них теж була своя політична сила — <b>Партія карпатських німців</b> (ПКН). Її лідером був інженер Франц
            на прізвище, не повірите, Кармазін.</p>
        

        <p class="text-center divider"><img src="img/divider.png" width="100px" alt=""></p>

        <p>Ще східніше — в автономній Карпатській Русі-Україні — <b>діяли угорські союзники Гітлера</b>. В анексованому
            Ужгороді доктор Степан Фенцик під русинським прапором створив «Русскую Национальную Гвардію
            Чернорубашечниковъ» — гібридну організацію на службі Будапешта. </p>
        <p>Фенцик поширював на вільній від окупантів частині Закарпаття листівки з закликами до <i>народу
            карпаторусского</i> боротися з кривавим чехословацьким режимом і замість незалежності вимагати приєднання до
            Угорщини.</p>
        <p>Одна з таких листівок голосила:</p>

        <blockquote>
            <p>Помни, что украинцы — твои злійшие враги, враги Россіи и всего честнаго и добраго, — — Не допусти, чтоб
                чехи тебя украинизировали!</p>
        </blockquote>

        <p><span class="date">12 лютого 1939 року</span> на виборах до парламенту Карпатської України переважну
            більшість голосів отримало Українське Національне об'єднання.</p>
        <h3>«Легітимний» просить допомоги</h3>
        <p>Берлін за посередництва карпато-німецького «фюрера» Кармазіна всіляко роздмухував словацький сепаратизм.
            Власне, в цьому й полягала оригінальність чергової гібридної кампанії — <b>цього разу проксі-посередниками
                Гітлера були не тільки <i>соотечественники</i></b>. </p>
        <p>А ще, крім звичного бруталу, операція містила й <b>театральну складову</b>. Пригадуєте сценку, яку фюрер
            розіграв перед австрійською делегацією рік тому — з терміновим викликом начальника Генштабу генерала
            Кейтеля? Тепер перед нами розгортається вже ціла вистава, де Гітлер — сценарист і режисер-постановник.</p>
        <p>...Обличчям сепаратистської Словаччини був Йозеф Тісо — голова уряду автономії та лідер Словацької народної
            партії. <b>9 березня 1939 року</b> президент Чехословаччини Гаха (наступник Бенеша) відправляє Тісо у
            відставку. Для Гітлера це стає приводом розпочати гібридну операцію з ліквідації <i>Залишкової Чехії</i>.
        </p>
        <p>Щоб усе виглядало пристойно, Гітлер <b>наказує Тісо звернутися до Берліна за допомогою</b>. Словак
            звертається — і офіційні установи Третього Рейху заявляють, що вважають «легітимним» тільки уряд <s>Януковича</s>
            Тісо. І додають, що Прага порушила конституцію. </p>
        

        <p class="text-center divider"><img src="img/divider.png" width="100px" alt=""></p>

        <p>Німецька преса розквітає повідомленнями про чеський терор над бідолашними словаками. <i>ЧЕШСКИЕ БРОНЕВИКИ
            ДАВЯТ ЖЕНЩИН И ДЕТЕЙ!</i></p>
        <p>Подібні месиджі поширює в Карпатській Україні доктор Фенцик: <i>«Кроваво пануют на чешских штыках
            украинцы!»</i></p>
        <p>Через добу акценти німецької преси дружньо змістилися. Тепер карателі празької хунти, облишивши словаків,
            взялися за німців. Ось <b>дайджест тогочасних німецьких медіа</b> від французького посла в Берліні Робера
            Кульондра:</p>

        <blockquote>
            <p><b>Газети Рейху заговорили не тільки тією ж мовою, але й тими ж словами, що й у вересні 1938 року</b>
                [під час Судетської кризи]<b>. Якщо їм вірити, то 500 тисяч чехословацьких німців опинилися у
                    смертельній небезпеці. Чехи, в яких прокинувся дух <s>бандер</s> гуситів і давня ненависть до
                    германізму, знову почали полювання на людей. Склалася нестерпна ситуація</b>.</p>
        </blockquote>

        <p>Французький дипломат ніби цитує <a
                href="https://petrimazepa.com/kak_sdelat_temu_zaschity_prav_cheloveka_gibridnym_oruzhiem">звіт</a>
            гібридного аналітика з сучасної Росії:</p>

        <blockquote>
            <p><i>По вине радикалов льётся кровь мирных граждан. В стране хаос, нависла угроза геноцида русских, наших
                соотечественников</i>.</p>
        </blockquote>

        <p>Насправді ж сутички були хіба що у Братиславі, і розпочинали їх не чеські силовики, а німецька самооборона
            або словацька гвардія (яка отримувала зброю з Німеччини). Англійський консул у Брно — де, за твердженням ЗМІ
            Третього Рейху, <i>НЕМЕЦКАЯ КРОВЬ ЛЬЕТСЯ РЕКОЙ</i> — доповідав у Прагу про «абсолютний спокій» у місті.</p>
        

        <p class="text-center divider"><img src="img/divider.png" width="100px" alt=""></p>

        <p>Посол Кульондр образно демонструє важливість факт-чекінґу: «Статті, що публікувалися в берлінських газетах
            <b>під запальними заголовками</b>, були <b>надзвичайно скупі на [конкретні] факти</b> — наче кілька пилин,
            здійнятих у повітря подмухом пекельних міхів». </p>
        <p>Приклад періодично повторюваного фейку — <i>вагітна німкеня, збита з ніг</i> знавіснілим чеським натовпом.
            Пізніше, напередодні польської кампанії, регулярно писатимуть про те, як поляки <i>кастрували німця</i>.
        </p>
        <p>В останнє повірить сам Гітлер: «Вже шість випадків кастрації!» Ця тема, як повідомлятиме британський посол в
            МЗС лорду Галіфаксу, стане для фюрера нав'язливою ідеєю. Путін, який так <a
                    href="https://www.pravda.com.ua/news/2017/06/20/7147458/">щиро</a> ділився з Олівером Стоуном
            фейковим відео, схоже, теж живе у світі власної пропаганди.</p>
        <h3>«Чехословакии больше нет!»</h3>
        <p><span class="date">Увечері 13 лютого</span> Йозефа Тісо викликають у Берлін. <span class="date">У ніч на 14-те</span>
            в ході довгої бесіди фюрер переконує опального прем'єра, що настав час створити «повністю вільну
            Словаччину». <span class="date">Наступного дня</span> парламент автономії проголошує незалежність і вихід зі
            складу Чехословацької республіки.</p>
        <p>Тут і ховається пастка Гітлера, необхідна для <i>формального дотримання правил</i>. Як напише французький
            дипломат:</p>

        <blockquote>
            <p>Повністю підпорядкувавши своєму впливу людей та події, влада Рейху спробувала надати насильству
                видимість законності.</p>
        </blockquote>

        <p>Гібридна логіка Рейхсканцелярії така: проголошена у Братиславі незалежність ліквідувала чехословацьку
            державу. Віднині <b>Чехословаччини як суб'єкта міжнародної політики більше не існує</b>, вона розпалася на
            окремі території.</p>
        <p>Анексувавши Крим, Путін аналогічно <a href="http://kremlin.ru/catalog/countries/UA/events/20366">виправдовував</a>
            порушення Кремлем Будапештського меморандуму:</p>

        <blockquote>
            <p>На этой территории возникло новое государство. С которым мы никаких обязывающих документов
                не подписывали.</p>
        </blockquote>

        <p>Відповідний <b>мем <i>«Украины больше нет!»</i> активно впроваджувався кремлеботами</b> у ватні маси аж до
            перших Мінських угод.</p>
        <p>...Німецька преса знову організовано перемикає акценти: тепер пишуть про «тотальний розпад державної
            системи», який призвів до неконтрольованих спалахів насильства. <i>СТРАНА 404: «Чума расчеловечивания кусок
                за куском пожирает Украину»</i></p>
        

        <p class="text-center divider"><img src="img/divider.png" width="100px" alt=""></p>

        <p><span class="date">14 березня</span> президент Чехословаччини Гаха приїздить у Берлін. Гітлер пропонує
            66-річному політику змиритися з рішенням керівництва Рейху про негайну анексію чеської частини республіки.
            Будь-які спроби зупинити Німеччину призведуть до жорстокої відплати, красуню Прагу зітре з землі
            бомбардувальна авіація.</p>
        <p><b>Залякування — гібридна тактика</b>, вже застосована Гітлером у лютому 1938-го на «переговорах» з
            австрійським канцлером Шушніґом. Кремль теж регулярно — і невдало — вмикає цей прийом в ході особистих
            розмов (голова Держдуми Наришкін з Турчиновим у лютому 2014-го, Путін із Порошенком у лютому 2015 року).</p>
        <p>Під час «переговорів» схвильований та деморалізований Гаха непритомніє і валиться на підлогу. Особисті лікарі
            фельдмаршала Ґерінґа повертають старого до тями уколами. Гаха підписує документ, в якому празький уряд,
            «сповнений довіри», доручає фюреру <i>підтримати порядок і стабільність</i> у Чехії.</p>
        <p>...Наступного дня, <b class="date">15 березня 1939 року</b>, Гітлер услід за танками вермахту в'їздить до
            Праги. Міжвоєнна <b>Чехословаччина припинила існування як держава</b>. А у складі Рейху з'явився <i>Протекторат
                Богемії та Моравії</i>. </p>
        <p>Формально Протекторат є незалежною державою — з усіма атрибутами, в тому числі й президентським штандартом. З
            нього тільки прибирають cлова «Правда перемагає» (гасло повернеться на штандарт у 1945-му). </p>
        <p>Гібридна радіостанція з аналогічною назвою припиняє мовлення одразу ж після знищення Чехословаччини. <i>Постправда</i>
            перемогла.</p>
        <p>Про заявлені в Мюнхені французько-британські гарантії ніхто й не згадав. «Ва-банк? Та <b>я завжди грав
            ва-банк</b>», — скаже Гітлер у відповідь на питання Ґерінґа. От і в березні 1939 року він ризикнув,
            передбачаючи, що союзники не пожертвують <i>досягненнями Мюнхена</i> заради країни, яку вони викреслили з
            європейської політики.</p>
        

        <p class="text-center divider"><img src="img/divider.png" width="100px" alt=""></p>

        <p>У результаті Берлін отримав чергове розширення <i>життєвого простору</i> і маріонеткову словацьку державу під
            боком. Саме <b>Словаччина стане єдиним союзником Гітлера у його нападі на Польщу</b> через п'ять місяців.
        </p>
        <p>Опозиційні генерали, які вважали, що вторгнення до Чехословаччини стане для Німеччини катастрофою, знов
            осоромилися. Більше ніхто публічно не сумніватиметься у військовому генії фюрера. Скоріше навпаки. Як <a
                    href="https://www.e-reading.club/bookreader.php/1003183/Bauer_Gyunter_-_Smert_skvoz_opticheskiy_pricel._Novye_memuary_nemeckogo_snaypera.html">напише</a>
            у 1945 році унтер-офіцер Вермахту Ґюнтер Бауер:</p>

        <blockquote>
            <p>Тоді я вже ненавидів Гітлера за те, що він втягнув нас в усе це, але при цьому вважав — якщо хтось і
                може нас порятувати, то тільки він.</p>
        </blockquote>

        <p>...Найтрагічніше, що <b>Гітлер і сам увірує у власну обдарованість</b>: «Всім, вочевидь, ясно, що [Першу]
            світову війну Німеччина б не програла, якби канцлером на той час був я». </p>
        <p>Ця масова сліпа віра зрештою і призведе Третій pейх до грандіозного військового краху.</p>
        <h3>Зупинити гітлерів може тільки сила</h3>
        <p>Чехословацька гібридна кампанія розпочалася зі справжніх сутичок — зі стріляниною і кров'ю. Закінчилася вона
            теж <b>реальними негібридними боями</b>.</p>
        <p><span class="date">14 березня 1939 року</span> капітан збройних сил Чехословаччини, командир кулеметної роти
            Карел Павлік кілька годин успішно обороняв свої казарми в містечку Містек. У ході бою 84-й піхотний полк
            Вермахту втратив убитими до 18 військовослужбовців. І це був єдиний бій за всю кампанію — інші 1,2 млн
            чехословацьких військових виконали урядовий наказ і склали зброю.</p>
        <p><span class="date">Того ж дня</span> Угорщина напала на Карпатську Україну, яка проголосила незалежність. Для
            вирішення гібридних завдань угорське командування <a
                    href="http://likbez.org.ua/ua/gibridnaya-voyna-v-karapatskoy-ukraine.html">додало</a> до регулярних
            військ парамілітарні формування, створені за зразком «Судетського ополчення». Чинити диверсії в українському
            тилу відправляють і чорнорубашну «гвардію» <i>карпаторусского</i> фюрера Степана Фенцика.</p>
        <p>Невелика армія новоствореної держави до останнього <a
                href="http://www.istpravda.com.ua/articles/2017/03/15/149620/">вела</a> запеклі бої (близько 20 сутичок
            за три дні) з угорськими союзниками Гітлера. </p>
        <p>Таким чином, <b>Карпатська Україна стала першою державою, що вчинила опір гібридним планам нацистів</b>. </p>
        <p>Тими днями професор Саскачеванського університету (США) Джордж Сімпсон скаже:</p>

        <blockquote>
            <p>Українці Закарпаття — єдиний народ, який дав збройну відсіч гітлерівській системі залякування та
                сили.</p>
        </blockquote>

        <p><i>Умиротворення агресора</i> закінчилося.</p>
        

        <p class="text-center divider"><img src="img/divider.png" width="100px" alt=""></p>

        <p>Це розуміли й на Заході. Ось що <span class="date">наступного після капітуляції Праги дня</span> відправить у
            Париж французький посол Робер Кульондр:</p>

        <blockquote>
            <p><i>...Чехословаччини, яка пішла в Мюнхені на такі страшні жертви заради збереження миру, більше не
                існує. Мюнхенські угоди були для Гітлера тільки засобом роззброєння країни перед її анексією.</i></p>
            <p><i>Підтримуючи незалежність Словаччини — втім, доволі ілюзорну — Німеччина посилається на право народів
                самим вирішувати свою долю. Однак у цьому ж таки праві відмовлено Карпатській Україні, яку віддали
                Угорщині, і чехам, яких силоміць приєднали до Рейху.</i></p>
            <p><i>Берлін заявляв, що прагне лишень об'єднати всіх німців Центральної Європи в одну родину. Тепер ясно,
                що прагнення фюрера безмежні. Зрозуміло також, що <b>даремно сподіватися на будь-які аргументи, крім
                    сили</b>. Третій Рейх ставиться до угод і зобов'язань так само зневажливо, як і Другий.</i></p>
        </blockquote>

        <p>До багатьох німців ця істина дійде значно пізніше. До унтер-офіцера Ґюнтера Бауера — аж у 1944 році, коли
            союзницька авіабомба рознесе на шматки батьківську хату разом із мамою: </p>

        <blockquote>
            <p>Мені хотілось убити всіх англійців та американців. Мені хотілося вбити навіть Гітлера. Тоді я вперше
                чітко зрозумів, що йому варто було зупинитися після приєднання Судетів...</p>
        </blockquote>

        <p>...<span class="date">У серпні 1939-го</span>, коли в німецьких газетах <a
                href="https://aillarionov.livejournal.com/751369.html">з'являться</a> заголовки на кшталт <i>ВАРШАВА
            УГРОЖАЕТ БОМБИТЬ ДАНЦИГ!</i>, <b>союзники нарешті підвищать ставки</b>, уклавши військову угоду з Польщею. А
            <span class="date">1 вересня</span> гібридний період Другої світової війни офіційно перейде в її «гарячу»
            фазу.</p>

    </div> <!--end of .text-wrapper-->

</div> <!--end of .main-container-->


<div class="wide-container">

    <div class="wide-graphic">
        <img src="img/1941-opera-war-to-us.jpg" width="100%" alt="">
    </div>

    <div class="wide-graphic sub"><i>Грудень 1941 року, засідання рейхстагу в берлінській опері. Гітлер проголошує війну
        Сполученим Штатам. Це перше офіційне оголошення війни Третім рейхом — до цього Гітлер вів гібридні кампанії або
        нападав без попередження. Фото: Бундесархів</i></div>

</div> <!--end of .wide-container-->

<div class="main-container text">
    <div class="text-wrapper">


        <h3>P.S.</h3>
        <p>Як і 80 років тому, українці першими відмовились умиротворювати гібридного агресора. Новий Гітлер отримав по
            руках.</p>
        <p>На цьому варто закінчити з історичними паралелями. </p>
        <p>На календарі не 1938-й: світ змінився. Це вже зовсім інша війна — і ми на ній не самотні. Але саме через
            Україну проходить справжня, не гібридна передова цього конфлікту. </p>
        <p>Вона проходила б значно західніше, якби ми й далі <s>наступали на 80-річні граблі</s> <i>шукали політичного
            рішення</i> замість називати речі своїми іменами. </p>
        <p>Війна триває. І сьогодні її фінал залежить передусім від нас.</p>
        

        <p class="text-center divider"><img src="img/divider.png" width="100px" alt=""></p>

        <p>Більше <b>дізнатися про гібридні тактики</b> <s>Путіна</s> Гітлера можна з книг, що лягли в основу цього
            матеріалу:</p>
        <p>Вільям Ширер <b>«Зліт і падіння Третього Рейху»</b></p>
        <p>Вільям Ширер <b>«Берлінський щоденник»</b></p>
        <p>Джон Толанд <b>«Адольф Гітлер»</b></p>
        <p>Гайнц Гьоне <b>«Орден мертвої голови. Історія СС»</b></p>
        <p>Віктор Клемперер <b>«Мова Третього Рейху»</b></p>
        <p>Лев Безименський <b>«Гітлер і Сталін перед сутичкою»</b></p>


    </div> <!--end of .text-wrapper-->


</div> <!--end of .main-container    -->


<h2 class="read-text"><b>Читайте також:</b></h2>

<div class="read-more" style="margin: 10px 0 50px 0;">

    <div class="read-more-first">
        <a target="_blank" href="http://texty.org.ua/d/2018/mnews/"><img style="width:100%;"
                                                                                           src="img/fake.png"
                                                                                           class="img-responsive"
                                                                                           alt="У нас погані новини"></a>
    </div>

    <div class="read-more-second">
        <a target="_blank" href="http://texty.org.ua/d/fb-trolls/"><img style="width:100%;"
                                                                                         src="img/trolls.png"
                                                                                         class="img-responsive"
                                                                                         alt="Тролесфера"></a>
    </div>

    <div class="read-more-third">
        <a target="_blank" href="http://texty.org.ua/d/2018/twitter/"><img style="width:100%;"
                                                                         src="img/twitter_bots.png"
                                                                         class="img-responsive"
                                                                         alt="Твіттер-боти Медведчука та інших"></a>
    </div>
</div>


<!--FOOTER-->

<div class="footer">
    <ul class="links0">
        <li id="big">&copy; 2018, Тексти.org.ua <br/>Медія для розумних</li>

    </ul>


    <ul class="links1">
        <li><a href="http://texty.org.ua/mod/article/index.php?ed=1">Вибір редакції</a>
            <a href="http://texty.org.ua/mod/article/?view=rss&amp;ed=1">(RSS)</a>
        </li>
        <li><a href="http://texty.org.ua/mod/video/">Відео</a>
            <a href="http://texty.org.ua/mod/video/?view=rss">(RSS)</a>
        </li>
        <li><a href="http://texty.org.ua/mod/article/">Статті</a>
            <a href="http://texty.org.ua/mod/article/?view=rss">(RSS)</a>
        </li>
        <li><a href="http://texty.org.ua/mod/news/">Новини</a>
            <a href="http://texty.org.ua/mod/news/?view=rss">(RSS)</a>
        </li>
        <li><a href="http://texty.org.ua/mod/blog/everyone.php">Блоги</a>
            <a href="http://texty.org.ua/mod/blog/blog_list.php?view=rss">(RSS)</a>
        </li>
    </ul>

    <ul class="links2">
        <li>
            <a href="http://texty.org.ua/mod/archive/tag.php?tag=%D0%BA%D0%BE%D0%BD%D1%86%D0%B5%D0%BF%D1%86%D1%96%D1%8F">Концепції</a>
        </li>
        <li>
            <a href="http://texty.org.ua/mod/archive/tag.php?tag=%D1%80%D0%B5%D1%84%D0%BE%D1%80%D0%BC%D0%B8">Реформи</a>
        </li>
        <li>
            <a href="http://texty.org.ua/mod/archive/tag.php?tag=%D0%B4%D0%BE%D1%81%D0%B2%D1%96%D0%B4">Важливий
                досвід</a></li>
        <li>
            <a href="http://texty.org.ua/mod/archive/tag.php?tag=%D1%96%D0%BD%D0%BE%D0%B7%D0%BC%D1%96">Найцікавіше
                з інозмі</a></li>
        <li><a href="http://texty.org.ua/pg/blog/infoviz">Журналістика даних</a></li>
    </ul>


    <ul class="links3">
        <li><a id="orange" href="http://texty.org.ua/mod/pages/donate.php" class="support-site">Підтримай сайт
            фінансово!</a></li>
        <li><a href="http://facebook.com/texty.org.ua">Ми у Фейсбуці</a></li>
        <li><a href="http://twitter.com/textyorgua">Ми у Твітері</a></li>
        <li><a href="http://texty.org.ua/pg/pages/view/22">Про нас</a></li>
        <li><a href="http://texty.org.ua/mod/archive/">Архів</a></li>
    </ul>

    <div class="copying-info">
        Матеріали ТЕКСТИ.org.ua можна поширювати згідно з ліцензією Creative Commons з обов’язковим
        посиланням. Велике прохання ставити гіперпосилання в першому чи другому абзаці вашого матеріалу.
    </div>
</div>
<script src="js/share-behavior.js" type="text/javascript"></script>
<script src="js/jquery-2.1.4.min.js" type="text/javascript"></script>
<script src="js/bootstrap.min.js" type="text/javascript"></script>
<!--<script src="js/pace.min.js" type="text/javascript"></script>-->
<script src="js/jquery-scrollbar.js" type="text/javascript"></script>


<script type="text/javascript">
    var _gaq = _gaq || [];
    _gaq.push(['_setAccount', 'UA-18136548-1']);
    _gaq.push(['_trackPageview']);
    (function () {
        var ga = document.createElement('script');
        ga.type = 'text/javascript';
        ga.async = true;
        ga.src = ('https:' == document.location.protocol ? 'https://' : 'http://') + 'stats.g.doubleclick.net/dc.js';
        var s = document.getElementsByTagName('script')[0];
        s.parentNode.insertBefore(ga, s);
    })();
</script>

<!--Scroll ProgressBar from https://www.jqueryscript.net/other/jQuery-Plugin-For-Page-Scroll-Progress-Bar.html-->
<script type="text/javascript">
    $(document).ready(function () {
        $("#progress-bar").onscroll({backgroundColor: '#29d', height: '3px', position: 'fixed'});
    });
</script>


</body>
</html>
